༄༅།།བོད་ཀྱི་ནང་བསྟན་དཔེ་ཚོགས་ལྟེ་བ།།
Tibetan Buddhist Resource Center
Text Scan Input Form - Title Page
TBRC Volume Number
TBRC Work Number (W)
Title
4763
21896
བདུད་གླིང་གཡུལ་འགྱེད།
bdud gling g.yul 'gyed
Descriptor
Original Publication
gling sgrung gces btus;3
Place
pe cin
Publisher
mi rigs dpe skrun khang
Date
2000
Total Volumes
Current Volume (of Total)
Number of TBRC Introductory Pages
Number of Introductory Pages
Number of Text Pages
TBRC Scanning Information
24
740+4
scanned at m/s satluj infotech images, 63-f sujan singh park, new
delhi 110003, india for the tibetan buddhist resource center, 150
17th st., new york city, ny 10011, usa 2005



LC SURROGATE CATALOGING RECORD
Control Number: W21896
Type of Material: Book (Print, Microform, Electronic, etc.)
Main Title: Bdud gling g.yul 'gyed.
Published/Created: Pe cin : Mi rigs dpe skrun khang, 2000.
Edition Statement: Par gzhi 1.
Description: 5, 740 p.
ISBN: 7-105-04108-0
Notes:
In Tibetan.
LC Classification:
PL3748+



།
1
བཀP
རིན་ པས་
མགོན་
ཡིན། །
1:
་
།
པ
།
ནང་རྒྱུའི་
།
1
:|:
ཀྱི་
པ
དེ་
7༽
ད་
སྒྱུ་
ཆེ་
ལམ་ནས་
:/
ཀྱི་
l
1:|:
ཀ
ན་
།
།
གྱི་རྒྱུགས་
མ་ ད ད ད
༢ གླིང་སྒྲུང་གཅེས་བཏུས།
ང་
།
།
གས པ ས
བལ་
ནང་
་
1:|:ཀྱི
1
མ།
ན་
བརྒྱུད་
རང
དུས་ན
2
་་་
་
བ་ནི་
།
E
ལས་
1
yug
9༽
རྒྱུ་
དག་
1:|:ཀྱི 1:|
1
E
: 1



གླིང་སྒྲུང་གཅེས་བཏུས།
ན་
ལ
ན
གཙོ་སྒྲིག་པ། འཇམ་དཔལ་རྒྱ་མཚོ།
༄༅།། བདུད་གླིང་གཡུལ་འགྱེད།།
་
སྒྲིག་པ་པོ།
བསྟན་འཛིན་ཕུན་ཚོགས།
/9/13
མི་རིགས་དཔེ་སྐྲུན་ཁང་།
།



1
:|:
1:|
11 :
འདན་
1:|:
:
1:|:
།
17
|
1
:
ང
:|:
་་།
:: 1:|:
:
བ
།
:
རྒྱ་
，
E-
བ
1:
J་
//E:
བློ
|:
1:|
/7
|
།
1:|:
//
1:|:
།
ད་
་དེ་ཡིན།
1:|:
པ
པགས་
|
，
ལ
།
1:|:
་་ ་ :་
:
་་
-།
'
，
།
།
།།
།
བ བ བ
བློ་
ད
ད
1:|:
་་་་་་་།
|
ལ་
།
རྗེ་སེང་ཆེན་བྱང་འདུལ་ལམ་ལ་ཞུགས།



་
1:|:
，
ཀྱི་ནང
དེ་
ན་
༡
གོང་གནམ་སྨན་རྒྱལ་མོས་ལུང་བསྟན་བསྩལ།



པ་
ཀྱི་
1
ནི
།
།
།
ཀྱི།
༡
/////7
ན་
༡༡ :
་་་་
th
Pen/
z་གན་
༡༩༦༠
་ང་
//
ནs
༥weizfi
པ
ཚེ/
/W
1:
ས་།
བ པ
བ
//
སྙན་
།
།
་
བའི
l
།
པ
ན
།
མ་
༡
ན
་་་་་
ས
་ནས།
།
བདུད་གཡུ་རྩེ་རྒྱལ་པོ་མདའ་སྔོར་དྲངས།



བ བ བ པ
བ ན ::/༢
ཉིད་ནི་1:|:ཀྱིས་
:
1:|:
1:|
:
:
1
41
་་་་་་་།
། ས་
༥ ༢༠༡༡
1:
|:
F་ཏུ་
ཨ3
སྐད་གht/
ད་
ས་
ཞི་
@
༡ :
1:|:ཀྱི
1:|:
, .
།
།
010
ཁ་
བ་མ་
པ་ན་
ཀ་
ཚོ
་་་
།།
་
་ལས་
a
1:|:
r
ན་
ནམ།
།
བ
ཚོད་
ཇུས་རང་ཤོར་ཨ་ཁུ་གླིང་ལ་འཁོར།



།
རྒྱབ་
ཀྱི་
ད་
་
ཚ
ནི
，
gil:
1:/_r
པ
ཀྱི་
པ
།
་་་་
།
།
བ
N
།
，
།
::
|
WWW
1
1
，
རྫ་།།
1:|:
།
གས
7
༡ W/
17
/
༡
།
NL
| 11
།
ས377༧
ལ་
V
1
མདོ་
:|:
:
1
།
74
1
།
_
__
་་
༡༢
ཀྱིས་
།
།
ཀ
དཔོན་ཁྲོ་ཐུང་ཁྲོས་ནས་གཡུ་རྩེར་བརྟེན།



ས།
ན
ན
ད་པ།
་་ང ན་ ༧
བྱང་ཀླུ་བཙན་རྒྱལ་པོར་ཐོད་མདའ་སྤྲད།



༄༅། །སྔོན་འགྲོའི་གཏམ།
གླིང་སྒྲུང་གཅེས་བཏུས་དེབ་གསུམ་པ་《བདུད་གླིང་གཡུལ་འགྱེད་》ཅེས་
པའི་ནང་བསྟན་པར་བྱ་བའི་བརྗོད་བྱ་གཙོ་བོ་ནི། གླིང་གི་གསེར་ཁྲི་དང་།
སྐྱ་ལོའི་རྒྱུ་བདག འབྲུག་མོའི་སྐྲ་བདག་ལ་སོགས་རྟ་སུ་མགྱོགས་ཀྱི་ཐབས་ལ་
བརྟེན་ནས་ལེན་ཐབས་བྱས་པའི་འབྲས་བུར། ལྷ་སྲས་ཇོ་རུ་གླིང་གི་གསེར་
ཁྲིར་འཁོད་པའི་སྔོན་གྱི་ལོ་རྒྱུས་དེ་བདུད་གླིང་འཁྲུག་པའི་འབྱུང་གཞིའམ་རྒྱུ་
རྐྱེན་ལྟ་བུར་གྱུར་ནས་སྔོན་ལ་སྟག་རོང་ཨ་ཁུ་ཁྲོ་ཐུང་གིས་ཇོ་རུའི་སྲིད་དབང་
འཕྲོག་པར་འདོད་པའི་ལྐོག་གཡོ་བརྩམས། སྐབས་དེར་ཨ་ཁུའི་ལས་ལ་ཞེན་
པ་ལོག་པའི་གསེར་མཚོ་དང་ཉ་ཚ་ལ་སོགས་སྟག་རོང་བ་ལ་ལས་ཨ་ཁུར་ངོ་རྒོལ་
བྱས་རུང་། ཁོ་པའི་རྗེས་འབྲང་པ་གདོང་བཙན་སོགས་ཀྱིས་ཁྲོ་ཐུང་གི་ཕྱོགས་
སུ་ལངས་སྟབས། གསེར་མཚོ་དང་ཉ་ཚ་སོགས་དཔོན་གཡོག་ཁག་ཅིག་་་་
ཐབས་མེད་པར་སྟག་རོང་ནས་གྱེས་ཏེ་དབེན་རི་བཀྲ་ཤིས་རྩེ་ལུང་ལ་རེ་ཞིག་
གཡོལ་ནས་བཞུགས། དེའི་རིང་ཁྲོ་ཐུང་དང་གདོང་བཙན་སོགས་ཀྱིས་ཤར་
གྱི་གདུག་པ་སྤུན་བདུན་དང་གང་གི་རྒྱལ་པོ་མི་ཉག་གཡུ་རྩེར་རྒྱབ་བཅོལ་ནས་
གླིང་གི་སྤྱི་དབང་སྐྱར་དུ་ལེན་རྒྱུའི་གྲོས་ཐག་བཅད་དེ། ནོར་བུའི་རིགས་རྒྱ་
ནོམ་པ་ཁྱེར། གདུག་པ་སྤུན་བདུན་གནས་སའི་ཡུལ་སྐུང་ལུང་ཞེས་པར་ཐོན།
དེར་འབྱོར་སྐབས་སྔོན་ལ་བྱ་གླག་ནག་པོ་བཞོན་པའི་བུད་མེད་དམར་པོ་གཉིས་
ཀྱིས་འཕྲང་ལམ་བཀག་ནས་ལོ་རྒྱུས་དྲིས། ཁྲོ་ཐུང་གིས་བགྲང་པའི་ལོ་རྒྱུས་
རྣམས་བུད་མེད་འཕྲང་སྲུང་མས་མི་ཉག་གཡུ་རྩེ་རྒྱལ་པོར་ཞིབ་པར་ཞུས་པས།



བདུད་གླིང་གཡུལ་འགྱེད།
རྒྱལ་པོས་ཁོ་ཁྲོ་ཐུང་ཡིན་པ་རྟོགས་ནས་དེ་མུར་མར་རྒྱུགས་ཡོང་། ཁྲོ་ཐུང་
གིས་ཁྱི་རྒན་ལ་སྦྱིན་བདག་ཐུག་པ་ལྟ་བུའི་རྣམ་འགྱུར་བསྟན་ནས་སྟག་རོང་གི་
རྟེན་སྐལ་རིན་པོ་ཆེའི་རིགས་རྣམས་སྐྱེས་སུ་ཕུལ། ཨ་ཁུ་སོགས་གླིང་ལ་བསྡད་
མེད་པའི་སྐོར་གསེར་མཚོས་ཉ་ཚ་བསྐུལ་ནས་གེ་སར་རྒྱལ་པོར་སྙན་འབུལ་ཞུས་
རུང༌། གེ་སར་གྱིས་ཁོང་ལ་སྐུ་ཞི་བའི་ངང་ཤར་གྱི་གདུག་པ་སྤུན་བདུན་ཆམ་
ལ་འབེབས་པའི་དུས་ལ་སླེབས་པ་མ་ཟད་ཨ་ཁུ་ཡང་བདུད་འདུལ་བའི་མཐུན་
རྐྱེན་ཏེ། དགྲ་སྣ་ཟན་ཁྲིད་ཡོང་བའི་རྒྱུ་མཚན་རྣམས་བགྲང་པས། ཁོང་རེ་
ཞིག་བློ་བདེ་ལ་བག་ཕེབས་པའི་གནས་སུ་གྱུར།
མི་ཉག་གཡུ་རྩེ་རྒྱལ་པོ་དང་སྟག་རོང་ཨ་ཁུ་ཁྲོ་ཐུང་གཉིས་གླིང་གི་སྲིད་
དབང་ཅི་འདྲ་བྱས་ནས་འཕྲོག་ཐབས་སྐོར་གྲོས་མོལ་བྱེད་སྐབས། བདུད་མོ་
ཡིད་འཕྲོག་དབང་བྱེད་མ་འདིར་འོངས་ནས་མོ་དང་ཁྲག་རལ་མ་གཉིས་གླིང་
བཏུལ་བར་འགྲོ་རྒྱུའི་བློ་འགོ་བཏོན་པ་མ་ཟད། ལམ་སྟོན་པར་ཁྲོ་ཐུང་འགྲོ་
དགོས་པའི་སྐོར་གླེང་བས། དེར་མི་ཉག་རྒྱལ་པོ་མོས་ནས་ཇི་བཞིན་མངགས།
བདུད་མོ་གཉིས་དང་ཁྲོ་ཐུང་བཅས་ གླིང་ སར་འབྱོར་ནས་རྒྱུ་ཚའི་མཁར་མི་་
འགྱུར་དངུལ་ཆུ་ཁྲོ་རྫོང་རིག་མཚམས་སུ་ཁྲོ་ཐུང་རྒྱ་ཚ་ཞལ་དཀར་ལ་ཞེད་ནས་
མདུན་ལ་བཅར་མ་ནུས་ སྟབས། བདུད་མོ་གཉིས་དངུལ་ཆུ་ཁྲོ་རྫོང་ལ་་་་་
མཆོངས་ནས་ལྷ་སྲས་ཆུང་ངུ་ཁྲག་རལ་མས་ཁྱེར་ཞིང་། རྒྱ་བཟའ་ལྷ་དཀར་
དབང་བྱེད་མས་ལུ་ གུ་ བྱ་ གླག་ གིས་ཁྱེར་བ་བཞིན་ མཆན་འོག་ ཏུ་ བཅུག་ སྟེ།
རླུང་སྦུད་པ་ལྟར་བྲོས་རུང༌། གཉན་ཆེན་གེར་མཛོའི་རྟ་དམག་ལ་སོགས་གླིང་
གི་ལྷ་དམག་རྣམས་ཀྱིས་ཕྱོགས་བཞི་རི་ཀླུང་བཀང་ནས་མོའི་ལམ་བཀག་ཁར།
གེ་སར་ནོར་བུ་དགྲ་འདུལ་གྱིས་རྗེས་དེད་བཏང་ནས་དབང་བྱེད་མ་ལྔ་ལམ་དུ་
བཅུག་ནས་རྒྱ་བཟའ་ལྷ་དཀར་བདུད་མོའི་ལག་ནས་སྐྱོབ། ཁྲག་རལ་མ་སྐྱི་
བསེར་རླུང་ལ་བརྫུས་ནས་བྲོས་པ་དང་། ལྷ་སྲས་ཆུང་ངུའི་སྐུ་སྲོག་ཤོར།



སྔོན་འགྲོའི་གཏམ།
མ་གནམ་ནེས་དབང་བྱེད་མར་སྤྲུལ་ཏེ་མི་ཉག་གཡུ་རྩེ་རྒྱལ་པོའི་གམ་དུ་
སོང་ནས་བྲོས་ཐར་བྱུང་བའི་ཁྲག་རལ་མ་དང་ཁྲོ་ཐུང་གཉིས་ལ་དམངས་ཀྱི་ཁྲོད་
དུ་བློ་སྙིང་མེད་པའི་སྐོར་དང་རང་གིས་གླིང་ལ་ཇི་ལྟར་འཐབ་པའི་སྐོར་དུ་མ་
གླེང་ནས་མ་ཡིན་ཡིན་མདོག་གིས་ཨ་ཁུ་ཁྲོ་ཐུང་ལ་འགྲམ་ལྕག་མེ་འབར་བ་
གསུམ་བཏང་། དབང་བྱེད་མ་བསད་པའི་སྙིང་ཁྲག་དག་དུག་སྣ་མི་འདྲ་བ་
ཁག་དགུ་དང་བསྲེས་ཏེ་བདུད་ཀྱི་བླ་མཚོར་བཏབ་ནས། ཀླུ་སྲིན་གདོལ་པ་
ནག་པོ་སོགས་བདུད་ཀྱི་བླ་ཉ་བདུན་པོ་དམ་ལ་བཏགས། སྟག་རོང་ཨ་ཁུ་
བསྐུལ་ནས་གདུག་པ་སྤུན་བདུན་གྱི་བླ་གནས་སྦལ་སྦྲུལ་སྲིན་གྲིས་གཏུབས་ནས་
མེ་ལ་བསྲེགས། །
གླིང་དམག་རྣམས་ལྷའུ་བརླག་པའི་སེམས་སྡུག་དང་བཅས་པར་ངར་ངར་
ངང་བདུད་ཡུལ་ལ་དཔུང་གྲ་བསྒྲིགས་ནས་ཐོན་ཞིང་སྐུང་ལུང་བཟུང་ནས་སྒར་
བཅས། འདིར་ཉུལ་བ་རྣམས་གླིང་གི་དཔའ་རྟུལ་བདུན་པོས་བརྡུངས་ནས་
ཕྱིར་སློག ཁྲོ་ཐུང་ཌ་རུ་མ་དབང་བྱེད་མའི་རྡུང་རྡེག་དང་མཚང་འདྲུར་མ་
བཟོད་པར་གླིང་གི་སྒར་སར་འཁོར། ཉུལ་མར་ཡོང་བའི་བདུད་བློན་གསུམ་
པོས་གཡུ་རྩེ་རྒྱལ་པོར་གླིང་དམག་བྱུང་བའི་སྐོར་གླེང་། མི་ཉག་རྒྱལ་པོ་སོགས་
ཀྱིས་གླིང་དམག་ལ་འབའ་ཞིག་འཐབ་རུང་། མ་ཐུབ་པར་བདུད་ལ་ཤི་སྐྱོན་
མང་དག་བྱུང་ནས་མི་ཉག་རྒྱལ་པོ་བྱང་ལ་བྲོས། མཐུ་དང་ང་རྒྱལ་གདུག་རྩུབ་
ཅན་གྱི་ཁྲག་རལ་མ་གླིང་རྗེས་ཆམ་ལ་ཕབ་པ་མ་ཟད། མཐར་བདུད་རྒྱལ་མི་
ཉག་གཡུ་རྩེ་དང་བདུད་བློན་ཤེ་ལེ་ལག་རིང་སྲོག་ལས་བསྒྲལ་ཞིང་ཨ་མྱེ་སྒོམ་པ་
མེ་ལ་བསྲེགས། ཉམས་པ་བདུད་ཀྱི་རྒྱུ་ནོར་ཐམས་ཅད་འབངས་སྡེ་རྣམས་ལ་
ཕམ་རྒྱལ་མེད་པར་བགོས་ཏེ་དབུལ་ཞིང་ཕོངས་པའི་འཇིགས་པ་ལས་བསྐྱབས།
ཤིང་བདུད་སྡེ་བདེ་ལ་བཀོད་དེ་གླིང་དམག་རྣམས་ཁྲ་མོ་གླིང་ལ་ལོག རེ་ཞིག་
འདས་པའི་སར་རྒྱ་ཚའི་རག་བཟར་ལྷ་སྲས་དགྲ་ལྷ་རྩེ་རྒྱལ་སྐུ་བལྟམས་ནས་གླིང་



བདུད་གླིང་གཡུལ་འགྱེད།
གོང་འོག་མེད་ནས་བཙས་སྟོན་གྱ་ནོམ་པ་བཤམས། །
དེ་ནས་བདུད་ཀླུ་བཙན་རྒྱལ་པོ་བཏུལ་བའི་དུས་ལ་བབས་ནས་མ་གནམ་
ནེའི་ལུང་བཞིན་གླིང་གེ་སར་རྒྱལ་པོ་ཁོང་སྐུ་རྐྱང་བྱང་ལ་ཕེབས་རྒྱུའི་སྐོར་གླེང་
པས། སེང་ལྕམ་འབྲུག་མོས་སྐུ་ཉིད་ལ་ཐུགས་མི་བདེ་བ་དང་ཡིད་མི་དགའ་
བའི་རྣམ་འགྱུར་དུ་མ་བསྟན་ཁར། དཔའ་རྟུལ་རྣམས་ཀྱང་ཁོང་དང་མཉམ་
དུ་འགྲོ་དགོས་རབས་མང་དག་གླེང་། འོན་ཀྱང་དཔོན་རོང་ཚས་དེ་ནི་གོང་ལྷ་
ཡི་བཀའ་ཕབ་དང་སྔར་གྱི་ལུང་བསྟན་ཡིན་པ་མ་ཟད་བྱང་ཀླུ་བཙན་རྒྱལ་པོར་
མདུང་རུབ་དང་མདའ་རུབ་མི་འགྲོ་བའི་ལོ་རྒྱུས་བགྲང༌། གླིང་རྗེ་གེ་སར་རྒྱལ་
པོ་བྱང་ལ་ཕེབས་རྒྱུའི་གྲོས་ཐག་ཆོད་ནས་སེང་ལྕམ་འབྲུག་མོ་དང་གླིང་གི་དཔའ་
རྟུལ་རྣམས་བྱང་མེ་རི་ཐང་ཆེན་བར་གླིང་རྗེའི་ཕེབས་སྐྱེལ་ལ་བྱོན། དེར་་
དཔའ་རྟུལ་རྣམས་ཆུ་འཚོལ་ཇ་སྐོལ་གྱི་ལས་ལ་བྲེལ་རིང༌། གླིང་གི་ ལྷ་་་་
རྣམས་ཐེའུ་རང་སུམ་བརྒྱ་དྲུག་ཅུས་དེད་ནས་གཡའ་འོག་ལ་སྦས། གླིང་རྗེས་
ཀོང་ཡུལ་ནས་ཡུམ་མཁན་པ་རྒན་མོར་ལྟོ་སྐྱེལ་བར་ཡོང་ཚུལ་གྱི་དབུ་སྐོར་བཏང་
ནས་ཐེའུ་རང་གི་འགོ་འཛིན་མཁན་ པ་ རྒན་མོ་དཀར་ཕྱོགས་ཆོས་ལ་བསྒྱུར།
བྱིངས་ཀྱི་ཐེའུ་རང་རྣམས་ལྷ་འཁོར་སུམ་བརྒྱ་དྲུག་ཅུར་བསྐོར། གླིང་རྟ་་་
རྣམས་དཔའ་བོ་སོ་ སོར་རྩིས་སྤྲོད་ཞུས་ནས་སྐྱེལ་མར་བྱོན་པའི་དཔའ་རྟུལ་
ཐམས་ ཅད་ གླིང་ལ་སློག དེ་ནས་གེ་སར་རྒྱལ་པོ་དང་། སྨན་སེང་ལྕམ་་
འབྲུག་མོ། བོད་ཕྲུག་མི་ཆུང་ཁ་བདེ་བཅས་ཞབས་བཏེགས་ནས་མུ་མཐུད་
བྱང་གི་ཕྱོགས་ལ་ཐོན། ལམ་བར་དུ་ངལ་བ་དུ་མ་སྤྱད་མཐར་ཁྲོ་ཐུང་དང་མི་
ཆུང༌། འབྲུག་མོ་བཅས་རིམ་པས་ཕྱིར་སློག་རུང༌། མི་ཆུང་ཁ་བདེ་ལམ་ནོར་
ནས་ཧོར་གྱི་ཡུལ་ལ་གྱུར། གླིང་རྗེ་མི་གཉིས་ཀྱིས་བྱང་གི་འདམ་མཚོ་གཤགས་
ནས་སྐྱོད་ཅིང་བདུད་ཀླུ་བཙན་རྒྱལ་པོའི་སྒོ་སྲུང་སྲོག་བདག་ཐེའུ་མོ་རྐང་གཅིག་
མ་ལ་སོགས་པ་ཆམ་ལ་ཕབ་ཅིང་། བུད་མོ་ཨ་ལྕམ་དཀར་མོ་ཆོས་ལ་བཀུག



སྔོན་འགྲོའི་གཏམ།
མེ་བཟར་མདའ་ཡིག་སྤྲིངས་ནས་ཀླུ་བཙན་གྱི་བླ་གནས་ཆེ་གསུམ་རྩ་བ་ནས་མེད་
པ་བཟོ་དགོས་པའི་བརྡ་བཏང་། ཨ་སྟག་ལྷ་མོ་དང་ཕྱིང་སྔོན་གྲོགས་སུ་བཀུག་
ནས་བླ་འབྲོང་དང་བླ་ལུག་དམ་ལ་བཏགས། ཕོ་འདྲེ་བླ་ལུག་སོགས་འདུག་
མིན་ལྟ་བར་འགྲོ་རིང་མེ་བཟའ་དང་སྟོབས་ཀྱི་རྒྱལ་པོ་གེ་སར་ཞལ་མཇལ་བྱུང་
བ་མ་ཟད། མཐར་མེ་བཟའ་དང་གླིང་རྗེས་ཀླུ་བཙན་གཉིད་ཤོར་བའི་སྐབས་
དང་བསྟུན་ནས་ཁོར་ཐོད་མདའ་ལན་གཉིས་འཕངས་རུང་། ཀོང་ཡུལ་བར་
ཤོར་ནས་རྫུ་འཕྲུལ་དུ་མ་བསྟན། གེ་སར་རྒྱལ་པོ་དང་ལྷ་རྟ་གཉིས་ཀྱིས་ཀྱང་
རྣམ་འཕྲུལ་ལ་བརྟེན་ནས་ཕོ་འདྲེ་ཀླུ་བཙན་གྱི་མགོ་ལག་རྐང་གསུམ་དང་གློ་སྙིང་
སོགས་དུམ་བུར་བཏང་སྟེ་དོང་རིམ་པ་དགུ་ལྡན་ནང་སྦས། དོང་མནོན་བྱེད་
དུ་མཆོད་རྟེན་རེ་བཞེངས། བདུད་སྡེ་འབངས་ལ་བཀུག་ནས་གླིང་རྗེ་གེ་སར་
རྒྱལ་པོ་དང་མེ་བཟའ་ལ་ སོགས་བྱང་གི་ལྕགས་མཁར་རྩེ་དགུར་ཕྱག་ཕེབས།
དེ་ནས་ཤ་མར་ཐུད་ལ་སོགས་ཞིམ་མངར་རོ་བཅུད་ཅན་གྱི་ཟས་སྣ་ཕུན་སུམ་
ཚོགས་པར་རོལ་ནས་དགའ་སྐྱིད་ཀྱི་གླེང་མོ་བྱེད་པའི་ཚེ། ལྷ་མོ་དང་། བློན་
པོ་ཕྱིང་སྔོན། བྱང་ཁྲི་ཤོག་བུ་ཡི་འབྲུག་གྲགས་ལ་སོགས་སེང་ཆེན་ནོར་བུ་དགྲ་
འདུལ་མཇལ་བར་འོངས་ནས་གུས་བཀུར་གྱི་ཕྱག་རྟེན་གྱ་ནོམ་པ་ཕུལ་ནས་བཀྲ་
ཤིས་རྟེན་འབྲེལ་བཤམས་ཏེ། རི་ཞིག་སེང་ཆེན་ནོར་བུ་དགྲ་འདུལ་བདུད་ལ་
ལུས་པ་ལ་སོགས་པའི་བརྗོད་བྱའི་ནང་དོན་ཕུན་སུམ་ཚོགས་ལ། རྗོད་བྱེད་ཀྱི་
ཚིག་སྦྱོར་སྙན་ཞིང་འཇེབས་པ། འཆར་སྣང་གི་རྟོགས་པ་ལས་འཁྲུངས་པའི་
བདུད་དང་འདྲེ་ལ་སོགས་པའི་གཟུགས་བརྙན་ཤིན་ཏུ་ཕུན་སུམ་ཚོགས་ལ་་
གསོན་ཉམས་ཀྱིས་རབ་ཏུ་ཕྱུག་པ་ཞིག་སྣང་བས། རྒྱ་ཆེའི་ཀློག་པ་པོ་རྣམས་ཀྱི་
འདྲེན་བྱེད་ཡུལ་གྱི་གཟིགས་མོ་དང་སྒྲ་འཛིན་དབང་པོའི་རོལ་དབྱངས་ལྟ་བུར་
འགྱུར་བར་གདོན་མི་ཟའོ།
གླིང་སྒྲུང་གཅེས་བཏུས་དེབ་གསུམ་པ་«བདུད་གླིང་གཡུལ་འགྱེད་》ཅེས་



6
བདུད་གླིང་གཡུལ་འགྱེད།
པའི་ནང་ དོན་བསྟར་ བའི་ཕྲེང་བར་བསྒྲིགས་ སྐབས་ གཙོ་བོ་བོད་ལྗོངས་སྤྱི་་་
ཚོགས་ཚན་རིག་ཁང་གིས་མདོ་སྨད་ཀྱི་ལག་བྲིས་གཞིར་བཟུང་ནས་ཕྱོགས་སྒྲིག་
བྱས་ཤིང་སྤྱི་ལོ་1993ལོར་བོད་ལྗོངས་མི་དམངས་དཔེ་སྐྲུན་ཁང་ནས་པར་དུ་
བསྐྲུན་པའི་《གདུག་པ་སྤུན་བདུན་》དང་། སྒྲུང་མཁན་གྲགས་ཅན་གྲགས་
པས་གསུངས་ཤིང་། བོད་ལྗོངས་སློབ་གྲྭ་ཆེན་མོའི་གེ་སར་ཞིབ་འཇུག་ཁང་
གིས་ཡི་གེར་ཕབ་སྟེ་སྤྱི་ལོ་1997ལོར་མི་རིགས་དཔེ་སྐྲུན་ཁང་ནས་པར་དུ་བསྐྲུན་
པའི་སྒྲུང་མཁན་གྲགས་པ་ལགས་ཀྱི་《བྱང་བདུད་ཀླུ་བཙན་རྒྱལ་པོ་འདུལ་བ་》
ཞེས་པའི་དཔེ་ཆ་ཁག་གཉིས་གཞི་འཛིན་སའམ་རྨང་གཞིར་བཟུང་ནས་ལེགས་
པར་བསྒྲིགས་པའི་ཁར། ཀན་སུའུ་མི་དམངས་དཔེ་སྐྲུན་ཁང་ནས་ སྤྱི་ལོ་་་
1981ལོར་པར་དུ་བསྐྲུན་པའི་《བདུད་འདུལ་》དང༌། བོད་ལྗོངས་་་་་་
དམངས་དཔེ་སྐྲུན་ཁང་ནས་སྤྱི་ལོ་1991ལོར་པར་དུ་བསྐྲུན་པའི་《བདུད་་་་་
ལེའུ་»ཞེས་པ་ལ་སོགས་པའི་སྒྲུང་དཔེ་གཞན་པ་དཔྱད་གཞིའི་མེ་ལོང་དུ་བཟུང་
བ་དང་འབྲེལ། སྒྲུང་མཁན་ གྲགས་ ཅན་བསམ་འགྲུབ་དང༌། གཡུ་སྨན།
ཚེ་རིང་དབང་འདུས་སོགས་ལ་བཀའ་འདྲི་ཞུས་ནས་ཁྱབ་པ་ཆེ་ལ་གསོན་ཉམས་
ལྡན་པའི་ནང་དོན་གལ་ཆེའི་རིགས་ཆད་ལུས་མེད་པའི་ངང་གཅེས་བཏུས་ནང་
མཚོན་གང་ཐུབ་ཞུས་ཡོད། འོན་ཀྱང་སྒྲིག་པ་པོའི་ཉམས་མྱོང་ཞན་ལ་དཔྱད་
གཞིའི་ཡིག་རིགས་ཉུང་བའི་དབང་གིས་ད་དུང་ནོར་བ་དང་ཆ་མི་མཐུན་པའི་
རིགས་མི་ཉུང་བ་ཞིག་འབྱུང་སྲིད་པས་དེ་འབྲེལ་གྱི་མཁས་དབང་རྣམས་ནས་
སྐུལ་སློང་དགེ་བའི་སྐྱོན་སེལ་དགེ་སྤེལ་གྱི་དགོངས་འཆར་ལྷུག་སྩོལ་ཡོང་བའི་རེ་
བ་དང་བཅས། །
《གླིང་སྒྲུང་གཅེས་བཏུས་》ལེགས་སྒྲིག་ཚོ་ཆུང་ནས་ཟླ་ཚེས་བཟང་པོར་སྦྱར།
2000. 09. 30



དཀར་ཆག
ལེའུ་དང་པོ།
ཇོ་རུས་སྲིད་མཛད་ཁྲོ་ཐུང་ཁྲོས།
ནོར་རྫས་ཁྱེར་ནས་ལྐོག་ཏུ་བྱོལ། །
གཡུ་རྩེ་རྒྱལ་དང་ཤར་བདུད་ལ། །
སྐྱབས་བཅོལ་ཆབ་སྲིད་འཕྲོག་པར་བརྩམས། །
•..
(1)
ལེའུ་གཉིས་པ།
དབང་བྱེད་ཁྲོ་ཐུང་ཁྲག་རལ་མ། །
གེ་སར་བརླག་ཆེད་གླིང་དུ་འོངས། །
ནེ་ནེས་བདུད་ལ་དུག་ཆང་དྲངས། །
བླ་གནས་བཏུལ་ཞིང་བློ་རིག་མནོལ། ། ........ (50)
ལེའུ་གསུམ་པ། །
གཡུ་རྩེས་དཔུང་དམག་མ་དྲངས་གོང༌། །
གེ་སར་དམག་གིས་སྐུང་ལུང་བཟུང་། །
ཉུལ་དམག་དཔའ་རྟུལ་བདུན་གྱིས་བརྡུངས། །
ཁྲོ་ཐུང་ཌ་རུ་གླིང་ལ་འཁོར། ། ..…….......... (86)
ལེའུ་བཞི་པ།
སོ་བློན་ཕྱིར་འཁོར་གནས་ཚུལ་བཤད། །



དཀར་ཆག་
གཡུ་རྩེ་དཔུང་བཅས་བྱང་ལ་ཐོན། །
གླིང་པས་སྒར་ལ་མཚན་འགེབས་ཀྱིས། །
སྤུན་བདུན་ཀླུ་མི་གཉིས་པོ་བཏུལ། ། ...…..….. (135)
ལེའུ་ལྔ་པ།
ཁྲག་རལ་རྒྱལ་བློན་རྩ་རུ་ཕྱིན། །
བྱང་འགྲོའི་ལམ་བཤོལ་འཕྲུལ་སྒར་བཅས། །
རྒྱལ་བློན་གླིང་ལ་ཆས་ལམ་དུ། །
གླིང་རྗེའི་དཔུང་གིས་ཁྲག་རལ་བསྒྲལ། །...
(154）
ལེའུ་དྲུག་པ། །
རྒྱལ་བློན་གྲོས་སར་གཉན་སྟག་གིས། །
བདུད་ལྷར་སྤྲུལ་ནས་ལུང་རྫུན་ཕབ། །
སྒར་ས་བཅོམ་ཡང་རྒྱལ་བློན་ཤོར། །
འདོ་བས་དགྲ་མཐའ་གཅོད་ལུགས་བཤད། །... (189)
ལེའུ་བདུན་པ།
གེ་སར་སྒ་སྡེས་རྗེས་འདེད་ཀྱིས། །
རྒྱལ་བློན་བསྒྲལ་ཞིང་བྱང་དུ་ཕེབས། །
ཨ་མྱེས་སྒོམ་པ་མེ་ཡིས་བསྲེགས། །
བྱེས་དོན་ལེགས་གྲུབ་གླིང་དུ་བྱོན། ། ..…...... (226)
ལེའུ་བརྒྱད་པ།
ཇག་ཡུལ་བཀུག་ནས་བདེ་ལ་བཀོད། །
སྐུ་བརྙན་མུན་པའི་དོང་ལས་དྲངས། །
རྒྱུ་ཚའི་བཙུན་མོར་དགྲ་བླ་འཁྲུངས། །



བདུད་གླིང་གཡུལ་འགྱེད།
རྗེ་འབངས་ཀུན་གྱིས་བཙས་སྟོན་མཛད། །
....(265)
ལེའུ་དགུ་པ།
གནམ་ནེའི་ལུང་བཞིན་གླིང་རྗེ་ཡིས། །
སྐུ་གཅིག་བྱང་ལ་ཕེབས་དོན་གསུངས། །
འབྲུག་མོའི་ཡིད་ལ་མ་སོང་བས། །
སྤྱི་དཔོན་རོང་ཚས་གསལ་ཁ་མཛད། །
བ.............. ( 285)
ལེའུ་བཅུ་པ།
འགོག་བཟའ་མ་དང་ནེའུ་ཆུང་གིས། །
འབྲུག་མོར་སླར་ཡང་གོ་བ་བསྐོན། །
ཁྲོ་ལུས་གེ་སར་ལྷན་བྱོན་གྱིས། །
གྲུབ་རྟགས་ཅི་གདའ་བལྟ་དགོས་ཟེར། །... (328)
ལེའུ་བཅུ་གཅིག་པ། ཐོག་སྣས་ཐོག་གིས་གླིང་རྒོད་བསྐྱབས། །
གླིང་རྗེས་ཐེའུ་རང་དམ་ལ་བཏགས། །
འདན་མས་སྐྱེས་བུར་འདུན་གཏམ་ཞུས། །
གླིང་རྗེས་སླད་ཕྱིན་བྱེད་ལུགས་གསུངས། །
•.......…...(364）
ལེའུ་བཅུ་གཉིས་པ།
གེ་སར་དཔོན་འཁོར་བྱེ་མ་ལར། །
ཐབས་མེད་པུས་མོས་ཐབ་རྡོ་བྱས། །



དཀར་ཆག
འབྲུག་མོས་ཧོར་གྱི་རི་མིང་དྲིས། །
གླིང་རྗེས་ཧོར་ལ་འཆུག་ལེ་གསུངས། །... (425)
ལེའུ་བཅུ་གསུམ་པ།
མི་ཆུང་ལམ་འཛོལ་ཧོར་ལ་གྱུར། །
གེ་སར་མི་རྟ་འཇའ་ལྟར་ཡལ། །
སྤྱང་ཀིས་འབྲུག་མོ་གླིང་ལ་དྲངས། །
གླིང་རྗེས་བྱང་གི་འདམ་མཚོ་གཤགས། །... (451)
ལེའུ་བཅུ་བཞི་པ། །
ཨ་ལྕམ་དཀར་མོ་ཆོས་ལ་བསྒྱུར། །
མེ་བཟར་མདའ་ཡིག་སྤྲིངས་པའི་མཐར། །
མེ་བཟའ་སྣ་ཁྲ་རྩོད་པ་བྱུང༌། །
ཀླུ་བཙན་རྒྱལ་པོས་སྣ་ཁྲ་བཟས། ། ...... (501)
ལེའུ་བཅོ་ལྔ་པ།
གླིང་རྗེས་སྨན་མོ་སྤུན་བདུན་དང༌། །
ཨ་སྟག་ཕྱིང་སྔོན་གྲོགས་སུ་བཀུག །
ཁོང་གསུམ་མཉམ་སྡེབ་ཕོ་འདྲེ་ཡི། །
བླ་གནས་འབྲོང་གཡག་ལུག་གསུམ་བསྒྲལ། །
• • • • • •...• (554)
ལེའུ་བཅུ་དྲུག་པ། །
ཕོ་འདྲེ་བློ་ཁ་མ་བདེ་བར། །
འཚབ་འཚུབ་བླ་ལུག་བལྟ་བར་ཡོང་། །
གླིང་རྗེས་མེ་བཟའི་གམ་དུ་བྱོན། །



བདུད་གླིང་གཡུལ་འགྱེད།
ཕོ་འདྲེ་ཐོག་གིས་བརྡུང་རྒྱུར་གྲོས། །...... (602)
ལེའུ་བཅུ་བདུན་པ། གནམ་ནེའི་ལུང་བཞིན་གླིང་རྗེ་ཡིས། །
ཕོ་འདྲེ་གནམ་ལྕགས་ཐོག་གིས་བརྡུངས། །
མེ་བཟས་མོ་ཡིག་གཡར་ནས་ལོག །
ཕོ་འདྲེར་བླ་གནས་གསང་འདྲི་བྱས། །...... (639)
ལེའུ་བཅོ་བརྒྱད་པ། གླིང་རྗེས་ཕོ་འདྲེ་བཏུལ་བའི་མཐར། །
བདུད་སྡེས་སྐྱེས་བུར་སྐྱབས་འབུལ་ཞུས། །
མེ་བཟས་དོགས་ཀྱིས་སྨྱོ་ཆུ་དྲངས། ། །
ས་ལུས། །....• (690)
མཆན་འགྲེལ།
..........
•....…........（719)
མཇུག་བྱང་།
•.......
.........（736）



ལེའུ་དང་པོ།
ཇོ་རུས་སྲིད་མཛད་ཁྲོ་ཐུང་ཁྲོས། །
ནོར་རྫས་ཁྱེར་ནས་ལྐོག་ཏུ་བྱོལ། །
གཡུ་རྩེ་རྒྱལ་དང་ཤར་བདུད་ལ། །
སྐྱབས་བཅོལ་ཆབ་སྲིད་འཕྲོག་པར་བརྩམས། །
དེ་ཡང་ཚོ་དྲུག་ལྷ་སྡེ་དཀར་པོ། ཡང་དྲུང་དར་སྡེ་ཕྱུག་མོ། སྟོད་ལ་
གསེར་པ་མཆེད་བརྒྱད། གསེར་འཕྲུ་ཆགས་པ་དགུ་བརྒྱ། སྨད་ལ་རྨུ་པ་སྡེ་
པ། རྨུ་པ་མཚོ་ལ་དར་ཆགས། བར་ལ་འོམ་བུ་ཚོ་དྲུག ཚོ་དྲུག་འབྲུ་དྲུག་
སིལ་མ། གཡས་ལ་སྒ་ཡི་སྡེ་པ། དར་དཀར་པོའི་རྒྱལ་མཚན་འཕྱར་འདྲ།
གཡོན་ལ་འབྲུ་ཡི་སྡེ་པ། འབྲུ་སྔོན་མོའི་མཎྜལ་བཤམས་འདྲ། རྟའུ་མི་ཚོ་
དམར་པོ། སྟག་རོང་ཤོག་ཆེན་བཅོ་བརྒྱད། ཁྲབ་ལ་གསེར་ཞག་ཆགས་འདྲ།
འདན་མ་ཁྲི་སྐོར་བཅུ་གཉིས། གླིང་བཞི་གླིང་ཕྲན་བསྐོར་འདྲ། ཚ་ཞང་
ཕྱུག་པོ་རུ་དགུ། ས་ལ་རྩི་ཤིང་བཀྲག་འདྲ། འགུ་ཟི་ཨ་ལྕགས་ཤོག་དྲུག
རྒྱ་ཟངས་འོ་མས་བཀང་འདྲ། དཀར་གཡས་རུ་ཁྲི་སྐོར་བཅུ་གཉིས། གངས་
ལ་ཉི་མ་ཤར་འདྲ། ནག་གཡོན་རུ་ཁྲི་སྐོར་བཅུ་གཉིས། རྫ་རོང་ནག་ལ་ཆར་
སྤྲིན་འཁྲིགས་འདྲ། རྨ་སྟོད་ས་ཡི་དྲེགས་རྒ་འདྲ། ལུག་གཡང་དཀར་ཟན་
ལ་བཀྲམ་འདྲ། རྨ་སྨད་ཉིས་ཁྲི་དགུ་འབུམ། མདའ་ཉག་ཕྲན་དོང་ལ་་་་



བདུད་གླིང་གཡུལ་འགྱེད།
བརྫངས་འདྲ། གླིང་ནང་སྡེ་ནམ་མཁའི་སྐར་ཚོགས། ཕྱི་སྡེ་སྤང་ཁའི་རྩི་ཐོག
ཚོ་ཆེན་རི་རྒྱལ་ལྷུན་པོ། གྲངས་མང་གནམ་གྱི་སྐར་མ། ཆེ་རྒྱུད་སྟག་ཚང་གྲ་
ཡག སྟག་དམར་ཡག་འཛོམ་དྲུག་རྒྱས་འདྲ། འབྲིང་བརྒྱུད་མུ་ཏིག་བསྟར་
འདྲ། དར་དཀར་ཛར་ལོ་རུག་གེ ཆུང་རྒྱུད་ཁྱུང་གཤོག་བརྒྱངས་འདྲ།
ཁྱུང་ འཕུར་ འདོད་ གཤོག་ མདོངས་ ཧྲུགས་ སེ། ཕ་ བླ་ མ་ དགུང་ གི་ ཉི་ ཟླ།
གོང་དཔོན་པོ་རི་རྒྱལ་ལྷུན་པོ། ཕ་ཁུ་བོ་སྟག་ཚང་གྲ་ཡག བུ་ཚ་བོ་མདའ་
སྨྱུག་སིལ་མ། སྨན་བུ་མོ་མཚོ་ཁའི་མེ་ཏོག མ་སྲུ་མོ་མཚོ་ལ་དར་ཆགས།
སྡེ་ཁྲ་བོ་ལོ་ཡག་སྙེ་མ། འབྲུག་ལྷང་ལྷང་ནོར་བུའི་གདན་སྟེང་། སྙན་ལྷང་
ལྷང་ཁུ་བྱུག་གྲགས་ས། ཞེ་ལྷང་ལྷང་ཅོ་ག་འགྱུར་ས། བདེ་མཆོག་ནོར་བུའི་
ཕོ་བྲང༌། སེང་ཁྲི་ གཡང་ གི་ ར་བ་ ལ། སྐུ་རྗེ་སེང་ཆེན་ རྒྱལ་ པོ་དེ་ ཉིད། །
སྤྱིར་འཛམ་བུ་གླིང་གི་ལྷ་སྐལ། སྒོས་སྒང་པ་བོད་ཀྱི་སྐྱབས་མགོན། ཁྲ་མོ་
གླིང་གི་དཔོན་པོ། སེང་འབྲུག་སྟག་རྩེའི་ནང་བཅུད། ནག་ཕྱོགས་བདུད་
ཀྱི་ཁ་གནོན། སྐྱ་ལོ་མི་ཟོག་གི་བདག་པོ་བྱས་ནས་བཞུགས་སྐབས་སུ། ཆེ་
རྒྱུད་སྟག་རོང་ཁྲོ་ཐུང་ནི་བསམ་བསམ་ཅི་ལ་བསམས་ཀྱང་གླིང་གི་རྒྱལ་ས་དང་།
འབྲུག་མོའི་མཛེས་སྡུག སྐྱ་ལོའི་རྒྱུ་ནོར་སོགས་ཡིད་ལ་འཆར་ཏེ། བསམ་བློ་
བཞི་གསུམ་བཅུ་གཉིས། བློ་རྩེ་ཉི་ཤུ་རྩ་ལྔ་བཀོད་ནས་རང་དགར་སྡོད་མ་ཐུབ་
པར། སྟག་རོང་དཔོན་གྱི་ནང་ཚན་ཆེ་དྲག་ཐམས་ཅད་མདུན་དུ་བོས་ནས་
བཟའ་བཏུང་ཕུན་སུམ་ཚོགས་པ་ལ་ལོངས་སྤྱད་མཐར། འཇིགས་པའི་ཆས་
བཅོ་བརྒྱད་དང་ལྡན་པའི་ངང་ཧར་མིན་ཧུར་གླུའི་ངག་རྟ་ལ་དྲངས་པའི་གླུ་འདི་
ལྟར་བླངས་སོ། །
ཨོཾ་མ་ཎི་པདྨེ་ཧཱུྃ། །
གླུ་ཨ་ལ་ཐ་ལ་ཐ་ལ་རེད། །
ཐ་ལ་ལ་མོ་ལ་ལ་རེད། །



ཁྲོ་ཐུང་ཁྲོས་ནས་གཡུ་རྩེར་བརྟེན།
ལ་ལ་ངག་གི་འགུག་ལུགས་རེད། །
མེ་རི་འབར་བའི་གཞལ་ཡས་ནས། །
སྲིད་པ་ཨ་ལོང་ཁོང་སེང་ནས། །
ཡི་དམ་རྟ་མགྲིན་དམར་པོ་མཁྱེན། །
བསྟན་པའི་ཇུས་ལ་སྤྱན་གྱིས་གཟིགས། །
འབོད་ན་སྙན་གྱིས་གསན་རོགས་གྱིས། །
བསྒྲུབས་བསྒྲུབས་རྒྱང་ཐག་མ་རིང་ཞིག །
བསྟེན་བསྟེན་མཐུ་རྩལ་མ་ཆུང་ཞིག །
ཇོ་རུས་དགོས་མིན་ལུང་བསྟན་དུས། །
ཁྲོ་རྒྱལ་བསྟན་ཇུས་འཕོ་འཕྱུག་དུས། །
དེ་དུས་ལྷ་མེད་མཐུ་མེད་རེད། །
བསླུ་ཟེར་ན་ལྷ་ཡིས་བསླུ་ངེས་རེད། །
ད་བསླུ་མེད་ལྷ་ཡིས་རྒྱབ་རྟེན་གྱིས། །
ས་འདི་སྲིབ་ས་འཁོལ་མོ་རྫོང་། །
ཕོ་བཙན་པོ་མིན་ན་ས་ཟིན་དཀའ། །
རྫོང་འདིར་ཕོ་རོག་སྙིང་རྫོང་ཟེར། །
དཔོན་མཐུ་ཆེན་མིན་ན་ཟིན་ལེ་མིན། །
ང་འདྲ་ང་ངོ་མ་ཤེས་ཏེ། །
ལྷ་རྟ་མགྲིན་དམར་པོའི་སྐྱེ་བ་ལ། །
ལྡོང་གི་ཁྲོ་མཆོག་རྒྱལ་པོ་ཟེར། །
ཁྲ་མོ་གླིང་གི་འགོ་དཔོན་ཡིན། །
འགྲན་མེད་སྟག་གཟིག་དཔའ་རྒོད་བུ། །
ཉ་ཚ་ཨ་དཔལ་བུ་བཞི་གསོན། །



བདུད་གླིང་གཡུལ་འགྱེད།
ཀ་བཞི་དཔོན་དང་གཡུ་ཐོག་དཔོན། །
སྟག་ཚ་བྱ་ཆེན་ཁང་ནེ་སོགས། ། །
རུ་འདྲེན་དཔོན་འགོ་བཅུ་གཉིས་གསོན། །
ཨ་རྒོད་ཐར་པའི་ཟོར་སྣ་སོགས། །
གོ་ཆོད་རྒྱུག་བྱེད་མི་དགུ་ཉོན། །
གྲོས་བྱེད་དབང་ཆེན་མི་གསུམ་ཉོན། །
རང་རང་བསྟན་ཇུས་འཚོ་བའི་དུས། །
སྤྱི་དཔོན་ཨོ་རོ་ཁོག་སྙོག་གི །
བུ་ཆེ་བ་གླེན་པ་ཆོས་རྒྱལ་དེ། །
རོང་ལ་ཕྱིན་ནས་རོང་མོས་བསད། །
ནུས་མེད་ཨ་ཡ་མ་ནུའི་དུས། །
སྤྱི་དཔོན་རོ་ལ་དབུགས་ཐོགས་དེས། །
ཅི་དྲག་མཐེ་བོང་སློང་བའི་དུས། །
མི་བསད་ར་མདའ་ིརྗེས་གཅོད་ལ། །
སྟག་རོང་སྟག་འཕེན་གཟིག་འཕེན་གཉིས། །
སྟག་གཟིག་འདྲ་བའི་དམག་དཔོན་བྱས། །
རོང་བཟའ་རོང་གི་རྒྱུ་ནོར་བཅས། །
མི་བསད་ཤ་ལན་སྟོང་འགྱུར་བླངས། །
ད་རུང་དེ་བས་མི་ཚད་པའི། །
སྟག་རོང་ཕ་བུ་བློན་ཚོགས་བཅས། །
དཔུང་དམག་འགོག་གི་ཡུལ་ལ་ཕབ། །
ར་ལོ་སྟོན་པ་འཕྲུལ་པོ་ཆེ། །
ཐབས་དང་སྟོབས་ཀྱིས་ཆམ་ལ་ཕབ། །



ཁྲོ་ཐུང་ཁྲོས་ནས་གཡུ་རྩེར་བརྟེན།
འགོག་ནས་འགོག་བཟའ་ལྷ་མོ་བསུས། །
ཆེ་རྒྱུད་སྟག་རོང་སྡེ་པ་ཟེར། །
ཚོ་དྲུག་གླིང་གི་སྤྱི་དཔོན་བྱས། །
དབང་ཐང་ཆེ་བས་འཕྲོག་ལེ་མིན། །
གཏམ་དཔེ་ཚིག་གི་ཁ་དན་ཡིན། །
ཡིག་བྲིས་འབའ་གན་བཞག་ལེ་ཡིན། །
དཔའ་བོ་དཔའ་བའི་དཔའ་དར་ཡིན། །
མདང་སུམ་ཆུ་འགྱུར་ཉ་འགྱུར་དུས། །
འགོག་བཟའ་མ་ལ་བུ་གཅིག་སྐྱེས། །
མཚན་རྟགས་ངན་པ་ཇོ་རུ་ལངས། །
བུ་རོ་ག་རྟག་དཔའ་སྙིང་ཆེ། །
འདན་གྱི་བུ་ཕྲུག་མདའ་ཁ་ཚ། །
རོང་ཚ་སྣང་ངུ་གཡུ་སྟག་གཉིས། །
དཔའ་རྒོད་སྟག་ཕྲུག་ཚང་ལ་ཉལ། །
དུས་ངན་བློ་འཕྲུལ་སྐྱིད་སྡུག་གཅིག །
ཁ་ཞེ་མེད་པའི་བསམ་པ་མཉམ། །
སྟག་རོང་ཇུས་ལ་གཟན་ནས་བྱུང༌། །
ཇོ་རུ་སྐྱེས་ནས་ད་བར་དུ། །
ལག་ངན་ཕྱུགས་ལ་མ་བརྐུས་མེད། །
ངས་ཚ་བོ་རེད་བསམ་བཟོད་པ་བསྒོམས། །
དོན་གལ་ལན་མོ་མ་སྤྲད་དུས། །
ངན་པ་རང་རྒྱུད་ཇེ་གྱོང་རེད། །
མཐར་ཐུག་དབང་ཐང་བསྟན་ཇུས་དང༌། །



བདུད་གླིང་གཡུལ་འགྱེད། །
སྐྱ་ལོའི་མི་རྒྱུ་འཁོར་བཅས་འཕྲོག །
སློབ་དཔོན་པདྨའི་གཏེར་གཡང་བརྐུས། །
གླིང་དཀར་ཡུལ་བཅུད་ཉམས་པར་བྱས། །
ན་ནིང་གཞེས་ཀྱི་ལོ་དུས་སུ། །
གདན་གྱི་ཁྲི་འཕང་རྩོད་པའི་དུས། །
མ་བབས་རྒྱ་ཚ་ཁྲི་འདོན་བྱས། །
ཡ་བདག་སྟག་འཕེན་ཐང་ལ་ཕབ། །
ཇོ་རུ་མི་མིན་འདྲེ་མིན་གྱིས། །
བརྡུངས་བརྡུངས་སྙུང་གཞི་ནད་ཀྱིས་ཐེབས། །
ད་རུང་ཅི་ཡོང་སོ་མཚམས་རེད། །
དོན་དེ་ལ་བསམ་ཞིང་ཞེ་རྩ་བསྐྱེད། །
ཞེ་རྩ་བསྐྱེད་བཞིན་དམག་དཔུང་འབེབས། །
དྲག་པོའི་གཡུལ་གཅིག་མ་འགྱེད་ན། །
སྟག་རོང་གསོན་བས་ཤི་བ་དགའ། །
གནའ་མི་བོད་ཀྱི་གཏམ་དཔེ་ལ། །
ལྟོ་ཕོ་བའི་ཡི་གར་མ་ཆུན་ན། །
སྦྲང་བུ་རམ་ཡིན་ཡང་ཞིམ་རྒྱུ་མེད། །
ལུས་དྲོ་བའི་ཉམས་ལ་མ་ཕན་ན། །
དར་གོས་ཆེན་རེད་ཀྱང་བཟང་རྒྱུ་མེད། །
ཆུས་བསྟན་པའི་ཇུས་ལ་མ་ཕན་ན། །
བུ་ཚ་བོ་རེད་ཀྱང་ཡག་རྒྱུ་མེད། །
དེ་ཚོ་གཏམ་གྱི་གསང་ཆ་ཡིན། །
ད་རུང་གཏམ་གྱི་རྡོ་ཁ་ཡོད། །



ཁྲོ་ཐུང་ཁྲོས་ནས་གཡུ་རྩེར་བརྟེན། །
རྟ་ལ་མགྱོགས་ཞན་ཟེར་རྒྱུ་དེ། །
སྐྱ་མཁས་པས་ལམ་གཞུང་དྲང་ཞན་ཡིན། །
མཚོན་ལ་རྣོ་ཆོད་ཟེར་རྒྱུ་དེ། ། །
དཔའ་བོའི་གཡུགས་ཚོད་དམ་གློད་ཡིན། །
མདའ་ལ་སྐྱེན་ཞན་ཟེར་རྒྱུ་དེ། །
དམིགས་པའི་འབེན་ལ་གཏད་ལུགས་རེད། །
མི་ཕོའི་དཔའ་རྩལ་ཟེར་རྒྱུ་དེ། །
བསམ་པ་བློ་ཐག་གཅོད་ཞན་ཡིན། །
དོ་གལ་སྙིང་ཆུ་དཀྲུག་ཞན་ཡིན། །
ཡང་སྙིང་ཨ་ཁུ་ཁྲོ་རྒྱལ་ངས། །
དྲག་སྔགས་ནུས་པ་ཟོར་འདྲེན་གྱིས། །
རི་རབ་རྩེ་ནས་བཤིག་ཀྱང་ནུས། །
སྟོབས་ཆེན་དྲག་སྔགས་རྫས་སྦྱོར་གྱིས། །
ཉི་ཟླ་ཐང་ལ་འབེབས་ཀྱང་ནུས། །
སྲོག་འདྲེན་འགུགས་པའི་ཕྱག་རྒྱ་ཡིས། །
ཆུ་བོ་གྱེན་ལ་ལྡོག་ཀྱང་ནུས། །
མིག་འཕྲུལ་ཡ་མ་ཟུང་དགུ་ཡིས། །
སྣང་སྲིད་བྲན་དུ་བཀོལ་ཀྱང་ཆོག །
ཕ་བུ་སྡེ་འབངས་འཛོམས་པས་ན། །
ཆོས་སྲིད་རང་དབང་བདག་པས་ཆོག །
གླུ་འདི་ཨ་ཁུས་བཀའ་བཅད་ཡིན། ། །
བཀའ་བཅད་གསེར་གྱི་ཐིགས་པ་ཡིན། །
གསེར་ཐིགས་བདག་མེད་བྱེད་ལམ་མེད། །



བདུད་གླིང་གཡུལ་འགྱེད།
འདིར་འཁོད་ཐུགས་ལ་དེ་ལྟར་ཞོག །
ཅེས་གླུ་འདི་བླངས་པར་སྟག་འཕེན་ཉ་ཚ་སོགས་གེ་སར་ལ་དད་པ་ཐོབ་
པའི་སྟབས་ཀྱིས་བློ་ལ་ཤིན་ཏུ་མ་བབས། གསེར་མཚོ་ཡང་ཁྲོ་རྒྱལ་ལ་ཤིན་ཏུ་
ཞེ་ཁྲེལ་ཡང་དེ་མ་ཐག་ཅི་མ་ཟེར། གཟིག་འཕེན་ནི་ཡིད་ཐེ་མ་ཚོམ་དུ་གནས།
གདོང་བཙན་ཨ་དཔལ་ནི་གླུ་དེ་བློ་ཐོག་ཏུ་བབས་ཤིང་ཨ་ཁུ་ལ་ཕྱོགས། ཡ་
ཐོད་ཐར་པའི་ཟོར་སྣ་སོགས་ཤེས་མེད་བློན་པོ་དང་བྲན་གཡོག་འགའ་ནི་གཏམ་
དེ་ཕྱོགས་ལ་སྣང་བ་སྤྲོ་བ་ཞིག་བྱུང༌། ཀ་བཞི་དང་། ཁང་ལེ། བྱ་ཆེན་
སོགས་རུ་འདྲེན་རྣམས་ནི་ སྐུ་རྗེ་སེང་ཆེན་རྒྱལ་པོ་ལ་དད་པ་དང་དམ་ཚིག་
ཉམས་པ་ལས་ཤི་བ་དགའ་བསམས་ཀྱང་ལམ་སེང་ཅི་མ་ཟེར། དེ་ནས་གཡས་
གྲལ་གྱི་འགོ་ནས་སྟག་རོང་ཨ་ནུ་སྟག་འཕེན་དེས་འདིར་བཞུགས་ཕ་ཁུ་དཔོན་
བློན་ཚོགས། ཤེས་རིག་ཁོག་ལ་མི་བཀྲ་སྟེ། བུ་རང་གི་བསམ་ཚུལ་འདི་འདྲ་
ཡོད་ཟེར་ནས་གླུ་འདི་ལྟར་བླངས་སོ། །
ཨོཾ་མ་ཎི་པདྨེ་ཧཱུྃ། །
གླུ་ཨ་ལ་ཐ་ལ་ཐ་ལ་རེད། །
ཐ་ལ་གླིང་གི་གླུ་གཤམ་རེད། །
ལ་ལ་ངག་གི་འགུག་ལུགས་རེད། །
ཟངས་མདོག་དཔལ་རིའི་ཕོ་བྲང་ནས། །
གུ་རུ་པདྨ་འབྱུང་གནས་ལ། །
རྩ་གསུམ་རབ་འབྱམས་རྒྱ་མཚོས་བསྐོར། །
གསོལ་བ་འདེབས་སོ་ཐུགས་རྗེས་གཟིགས། །
བྱིན་རླབས་རྒྱུད་ལ་ཞུགས་པར་ཤོག །
གླིང་གི་ཡུལ་ལྷ་ཟོ་དོར་མཁྱེན། །
བསམ་པའི་དོན་ཆེན་འགྲུབ་པར་ཤོག །



ཁྲོ་ཐུང་ཁྲོས་ནས་གཡུ་རྩེར་བརྟེན། །
ས་འདི་རྨ་ཁམས་གླིང་ཁྲིའི་ཡུལ། །
དག་པ་ལྷ་ཡི་ཞིང་ཁམས་ཟེར། །
གཡས་ལུང་སྟག་ལ་འཛོམ་རྒྱུས་འདྲ། །
འཛོམ་དྲུག་སྟེང་ལ་སྟག་རོང་ཆགས། །
སྟག་རོང་ཟེར་བ་དེ་དོན་རེད། །
གཡོན་ལུང་གཟིག་ལ་ཁྲ་རྒྱས་འདྲ། །
གཟིག་ཐིག་ལེའི་དཀྱིལ་ལ་གཟིག་རོང་ཆགས། །
ཆེ་བཙན་༧གཞི་ཁ་བསྡོམས་པའི་དུས། །
བུ་ལ་སྟག་འཕེན་གཟིག་འཕེན་ཐོགས། །
རྫོང་ལ་ཕོ་རོག་སྙིང་རྫོང་ཟེར། །
ཡང་དག་རྟ་མགྲིན་སྒྲུབ་གནས་རེད། །
རྟ་མགྲིན་སྐྱེ་བ་ཁྲོ་རྒྱལ་དཔོན། །
སྙན་ལྷང་ངེར་སྟག་འཕེན་ང་ལ་གསོན། །
ད་རེས་ཨ་ཁུའི་གསུང་ཚིག་ལ། །
སླར་ལྡོག་ཞུ་བ་མ་ཡིན་ཏེ། །
དོ་གལ་མི་ཞུ་ཀ་མེད་རེད། །
དཔེར་ན་འདྲ་མ་ཨེ་འདྲ་གདའ། །
དབྱར་ཟླ་གསུམ་འཁྲུངས་པའི་ལོ་ཏོག་དེ། །
དགུན་ལ་འཁྲུངས་ན་ལྷ་ཞིང་རེད། །
འཕོ་འགྱུར་དབྱར་དགུན་ནམ་ཟླས་བསྐོས། །
དེ་ལ་རྩི་བཅུད་འགྱོད་རྒྱུ་མེད། །
གླིང་ཚོ་དྲུག་ཡ་བདག་སྟག་རོང་དཔོན། །
འགྱུར་ལྡོག་མེད་ན་ལྷ་བསྐོས་རེད། །



10
བདུད་གླིང་གཡུལ་འགྱེད།
འཕོ་འགྱུར་སྲིད་པའི་བསྐོས་ཐང་ལ། །
དེ་ལ་སྟག་རོང་འགྱོད་རྒྱུ་མེད། ། །
སྤྱི་དཔོན་ཁྲོ་རྒྱལ་སེང་བློན་གསུམ། །
ཨ་ཕ་གཅིག་གི་བུ་རྒྱུད་རེད། །
ཕ་དང་ཁུ་བོ་ཁྱད་པར་མེད། །
བུ་དང་ཚ་བོ་དབྱེ་བ་མེད། །
ཕོ་སུ་འཚར་རྒྱལ་ས་སུས་བདག་རེད། །
ཧབ་ཐོབ་རྩོད་གཞི་བྱེད་དོན་མེད། །
གཏམ་ངན་རྒྱལ་ཁམས་སྒྲོག་དོན་མེད། །
མ་སངས་འཕྲུལ་གྱི་རྒྱལ་པོ་དེ། །
ཨོ་རྒྱན་པདྨའི་རྣམ་སྤྲུལ་རེད། །
དུས་གསུམ་སངས་རྒྱས་སྤྲུལ་པ་རེད། །
དཀར་ཕྱོགས་ལྷ་ཡི་རྒྱབ་རྟེན་རེད། །
ནག་ཕྱོགས་བདུད་ཀྱི་གཤེད་མ་རེད། །
ཤར་དཀར་མོ་གླིང་གི་ལུང་པ་ན། །
ཤ་མོ་སྤང་ལས་རྡོལ་བ་བཞིན། ། །
འགྲན་གྱི་དོ་མེད་སྲས་གཅིག་འཁྲུངས། །
སྐྱེས་ནས་རྫུ་འཕྲུལ་མཐུ་དང་ལྡན། །
མཛད་མཛད་གླེང་གཞི་རྫོགས་མཐའ་མེད། །
གླིང་གི་ཕུ་མདའ་བར་གསུམ་ལ། །
བཙན་པོའི་རྫོང་མཁར་སུམ་ཅུ་བཞེངས། །
མ་ཟད་སེང་འབྲུག་ཇ་མཁར་བཞེངས། །
གདན་ཁྲི་རའི་རྩོད་གླེང་བྱས་ཉིན་མོ། །



11
ཁྲོ་ཐུང་ཁྲོས་ནས་གཡུ་རྩེར་བརྟེན།
དོ་བསྡོ་བའི་སྤོབས་པ་མ་ཤར་བྱུང་། །
སྔར་རྐང་འབམ་ནད་གཞི་རྩ་ནས་སངས། །
མི་དགེའི་རྟོག་ཚོགས་ཡིད་ལ་མེད། །
ཟི་མ་ཡུལ་གྱི་རྟ་གཡང་ཕབ། །
ཕུ་ནུ་ཡོངས་ལ་རྟ་འགྱེད་མཛད། །
སྟོབས་ཤུགས་ཨ་ཁུས་མཐོང་ཚོད་རེད། །
ད་རུང་དེ་བས་མི་ཚད་པ། །
གླིང་གཟུ་པས་གཟུ་བརྒྱབ་བཅད་དོན་བཞིན། །
ཀླུ་བཙན་དཔོན་ལ་ཐོད་མདའ་དང་། ། །
གུར་དཀར་རྒྱལ་ལ་གཉའ་སྒ་དང་། །
ས་ཐམ་ཤིང་ཁྲི་གཙོར་གྱུར་པའི། །
ནག་པོའི་བདུད་རྣམས་འདུལ་བ་དང་། །
གཡང་རྫོང་བཅོ་བརྒྱད་འབེབས་རྒྱུ་སོགས། །
བཙན་པོའི་བཀའ་ཡིས་བཅད་དོན་བཞིན། །
ཁོང་གེ་སར་མིན་ན་སུ་ཡིས་ཐུལ། །
སྟོབས་དེ་འདྲ་མེད་ན་བྱེད་བློ་མེད། །
དོན་མེད་ཟག་པ་འཁོན་གྱི་གཞི། །
སྡུག་བསྔལ་རིན་གྱིས་ཉོ་དོན་མེད། །
འདི་ཕྱི་གཉིས་སེམས་སྡུག་བྱེད་དོན་མེད། །
ཁོང་གེ་སར་གསེར་གྱི་ཁྲི་ཁ་གནོན། །
ཁྱོད་ཕ་ཁུ་ཙན་དན་ཁྲི་སྟེང་བཞུགས། །
ཐུགས་བློ་གཅིག་སེམས་གཅིག་ལ་གཏོད། །
བསམ་པ་དར་དཀར་ཡུག་ལམ་སྦྲེལ། ། །



བདུད་གླིང་གཡུལ་འགྱེད།
མཐུ་རྫུ་འཕྲུལ་ཡོད་ན་བདུད་ལ་ངོམས། །
དཔུང་ཁ་ཚན་ཡོད་ན་དགྲ་སྟེང་མཆོང་། །
དེ་འཇིག་རྟེན་ལས་མཐའ་ཡ་རབས་རེད། །
ང་ཁ་སྔོན་ལོ་ཡི་མཇུག་མ་ནས། །
ལུས་ལ་ནད་གཞི་གྲིབ་ཀྱིས་ཐེབས། །
སྐབས་རེ་སངས་ཏེ་སྐབས་རེ་ཐུ། །
ལ་རྒྱ་ནད་ཀྱིས་གཏོང་བསམ་མེད། །
བཏང་ཡང་གེ་སར་འགྲས་རྒྱུ་མེད། །
འདི་ཕྱི་གཏན་བརླག་བྱེད་དོན་མེད། །
ཕ་ཁུ་བོའི་ཐུགས་ལ་དེ་ལྟར་ཞོག ། །
ཅེས་གླུ་དེ་ལྟར་བླངས་པས་ཨ་ཁུའི་ཡིད་ལ་མ་བབས་ཏེ་ངོ་དམར་འཕྱུར་
འཕྱུར། མིག་དམར་སྒོར་སྒོར་དུ་སོང་རུང་ སྟག་འཕེན་ལ་ཞེད་པའི་སྟབས་
ཀྱིས་ཅི་ཡང་སྨྲ་མ་ནུས། དེ་མ་ཐག་གདོང་བཙན་བུ་ཨ་དཔལ་དེ་ཡིས་གླུ་འདི་
ལྟར་བླངས་པར་གདའོ། །
ཨོཾ་མ་ཎི་པདྨེ་ཧཱུྃ། །
གླུ་ཨ་ལ་ཐ་ལ་ཐ་ལ་རེད། །
ཐ་ལ་ལ་མོ་ལ་ལ་རེད། །
ལ་ལ་ངག་གི་འགུག་ལུགས་རེད། །
ལྷ་མཁྱེན་ནོ་དཀོན་མཆོག་རྣམ་གསུམ་མཁྱེན། །
བུ་བདག་ལ་སྡོང་གྲོགས་མ་གཡེལ་ཅིག།
ས་འདི་ཚོ་ཁྲ་མོ་གླིང་གི་ཡུལ། །
མཁར་བཙན་ཕོ་རོག་སྙིང་རྫོང་ལ། །
མི་བཙན་པོ་སྟག་རོང་བཞུགས་མཁར་རེད། །



ཁྲོ་ཐུང་ཁྲོས་ནས་གཡུ་རྩེར་བརྟེན།
13
ང་འདྲ་གདོང་བཙན་ཨ་དཔལ་ཟེར། །
ཕོ་རྒོད་པོའི་མིང་གཡེར་མི་ཆེ་སྟེ། །
ཕོ་རང་མགོ་ཐོན་པའི་བུ་ཞིག་ཡིན། །
དེ་ནས་ཕ་ཁུ་ཡབ་སྲས་ཚོ། །
རོང་མི་ཚོ་དམར་མོའི་རྗེ་དཔོན་གསོན། །
དོན་སྔ་ཕྱི་བློ་ལ་གཞིགས་ཤིང་གསོན། །
ཁོ་སྤྱི་དཔོན་འུ་ལ་ཐུག་པའི་དུས། །
མཐེ་བོང་སྟག་རོང་ཚང་ལ་བསླངས། །
སྟག་རོང་སེམས་ཀྱིས་མ་བཟོད་ནས། །
ར་མདའ་ཤ་ལན་རྗེས་གཅོད་ལ། །
དྲག་པོ་དམག་གི་གཡུལ་གཅིག་འགྱེད། །
འགོག་རོང་གཉིས་ཀ་ཡུ་མེད་བཟོས། །
བུ་འདོད་བུ་མོ་གནངས་སུ་བླངས། །
ལས་དབང་སེང་བློན་དཔོན་དང་འབྲེལ། །
གཞན་གྱིས་མི་ཐུབ་བུ་ཞིག་སྐྱེས། །
མཐའ་མ་སྟག་རོང་བསྟན་ལ་གཟན། །
འགོག་རོང་ཡུ་མེད་བཟོས་པ་ཡི། །
ལས་ཀྱི་རྒྱུ་འབྲས་བསླུ་མེད་ན། །
ཕུང་རྒན་སེ་ལུ་འགྲམ་སྔོན་དེ། །
ཕན་བཏགས་རྒྱུ་འབྲས་ལོས་ཡོད་རེད། །
ཁོ་སྤྱི་དཔོན་གྱོད་ཀྱི་རྒྱ་མཚོ་རེད། །
མཚོ་དཀྱིལ་ནས་དཀྲུག་མི་སྤྱི་དཔོན་རེད། །
གདོང་ངོས་སུ་ལངས་མི་གེ་སར་རེད། །



14
བདུད་གླིང་གཡུལ་འགྱེད།།
ཐད་དེར་བྱུང་བའི་དགྲ་བོ་ལ། །
ཕ་ཁུ་བོ་ཡིན་ཡང་ཆེ་རྒྱུ་མེད། །
འཇིག་རྟེན་གནའ་མིའི་གཏམ་དཔེ་ལ། །
རྨ་ཉེ་བས་ཕབ་ན་དགའ་རྒྱུ་མེད། །
མགོ་གསེར་སྐུས་བཅག་ན་བྱིན་རླབས་མེད། །
ཟས་དུག་ཏུ་འགྱུར་ན་ཕན་རྒྱུ་མེད། །
ཟེར་ཡང་ཟེར་ལ་བདེན་ཡང་བདེན། །
བསྟན་པའི་ཇུས་ལ་མ་ཕན་ན། །
ཕ་ཁུ་བོ་རེད་ཀྱང་འཇིགས་རྒྱུ་མེད། །
ཕར་ལ་ཡོད་ན་ཚུར་ཡོད་དཔེ། །
ཁུ་བོ་ཉེ་བའི་བྱ་ངན་དེ། །
བློ་ལ་བསྐོར་ན་སྙིང་ཁམས་འཁྲུག །
སྤྱི་དཔོན་ཁུ་བོར་བསམ་གྱི་མེད། །
ཡུ་མེད་གཏན་བྲལ་བྱེད་སྙིང་འདོད། །
གེ་སར་རྒྱལ་པོར་བསམ་གྱི་མེད། །
དྲག་པོའི་གཡུལ་ཆེན་འགྱེད་བསམ་ཡོད། །
རྐྱང་བུ་ཁ་དཀར་བྱ་མ་རྟ། །
གཡུ་བྱའི་བང་ཁ་འགྲན་བསམ་ཡོད། །
ཕ་ལུ་ཁྲོ་མཆོག་རྒྱལ་པོ་དེ། །
རོང་འབུམ་ཚོ་བདུན་གྱི་དཔོན་པོ་རེད། །
རྟ་མགྲིན་དམར་པོའི་སྐྱེ་བ་རེད། །
སྔགས་དང་འཕྲུལ་ལ་རང་དབང་ཐོབ། །
ནང་མིས་བཀའ་ལ་མ་བརྩིས་ན། །



ཁྲོ་ཐུང་ཁྲོས་ནས་གཡུ་རྩེར་བརྟེན།
15
གཞན་པས་བཀའ་ཉན་ཁག་པོ་རེད། །
བཀའ་དང་འགལ་ན་འདི་ཕྱི་ཕུང་། །
དེ་ཕྱིར་བཀའ་ཉན་གསུང་བསྟོད་གྱིས། །
དམག་དང་བུ་རྟའི་གྲ་སྒྲིག་དང༌། །
དཔའ་བོའི་གཡུལ་ཆེན་འགྱེད་ལུགས་སོགས། །
ཆེ་དྲག་ཀུན་གྱིས་གྲོས་ཁ་གྱིས། །
འདིར་བཞུགས་ཕུ་ནུའི་ཐུགས་ལ་ཞོག །
ཅེས་གླུ་དེ་ལྟར་བླངས་པས། ཨ་ཁུ་ཁྲོ་ཐུང་ནི་རྨ་བྱས་དབྱར་རྔའི་སྒྲ་ཐོས་
པ་བཞིན་དགའ་བའི་ཉམས་འགྱུར་བསྟན་ཏེ་གོང་གསལ་དོན་དེ་རང་གཞན་
ཀུན་གྱིས་ངེས་པར་སྒྲུབ་དགོས་ཟེར། ཡ་ཐོད་ཐར་པའི་ཟོར་སྣ་དང༌། སྐུ་རུ་
བུ་ཡི་ཁེར་ རྒོད། སྨུག་བཙན་ སྙོབ་ པ་ ལག་རིང༌། ཉི་ ལྗི་བུ་ཡི་ ལྷུན་གྲུབ།
སྤྱང་མོ་བུ་ཡི་རྗེས་མེད་སོགས་ཀྱིས་དགྲ་འཐབ་ཀྱི་ཁས་ལེན་སྟག་མོ་ངར་ངར་
བྱས། དེ་ཡི་དུས་གཟིག་འཕེན་གྱིས་ཐུགས་བསམ་མང་དུ་བསྐོར་བས་དཔའ་
རྩལ་རྫུ་འཕྲུལ་གང་གི་ཆ་ནས་གེ་སར་ལ་ལན་ཡ་མི་ཟིན། ཡོན་ཏན་ལྡན་པའི་
བླ་མ་ལ་རུང་ཡང་མི་རུང་བདག་ཅག་བློ་གདོན་ི གྱིས་བསླུ་བ་ངེས་པར་ཡིན་
འདུག་དགོངས་ནས་སྐབས་ཤིག་ཅི་མ་གསུངས། དེ་ཡི་དུས་སུ་སྲུ་ཁ་ར་བཟའ་
ཡི་གསེར་མཚོ་དེས་ཨ་ཁུ་སྟག་རོང་རྒྱལ་པོའི་བཀའ་དང་གདོང་བཙན་བུ་ཡི་གླུ་
དེ་ཐོས་པས་ལོག་པར་ཤེས་ཤིང་། གེ་སར་ལ་མི་ཕྱེད་པའི་དད་པ་ཐོབ་པའི་
དབང་གིས་ཨ་ཁུ་ཤིན་ཏུ་སྙིང་གཟེར་ཏེ་ཚེ་འདིར་བྲལ་ཐུབ་ན་ཅི་མ་རུང་སྙམ་
པའི་གདེང་དང་བཅས་ཏེ་ཀུན་གྱིས་མཐོང་སར་གུས་གུས་ཞུམ་ཞུམ་གྱིས་ཆང་
ཞིག་དྲངས་ནས་གཤམ་གྱི་ལྕོག་སྣེར་གཏད་དེ་གླུ་འདི་ལྟར་བླངས་པར་གདའོ། །
ཨོཾ་མ་ཎི་པདྨེ་ཧཱུྃ། །
གླུ་ཨ་ལ་ཐ་ལ་ཐ་ལ་རེད། །



16
བདུད་གླིང་གཡུལ་འགྱེད།
ཐ་ལ་ལ་མོ་ལ་ལ་རེད། །
ས་འདི་ས་ངོ་མ་ཤེས་ན། །
རང་སྣང་ལྷ་ཡི་ཞིང་ཁམས་ནས། །
རྒྱལ་ཡུམ་རྡོ་རྗེ་ཕག་མོ་ལ། །
མ་དང་མཁའ་འགྲོའི་ཚོགས་ཀྱིས་བསྐོར། །
སྐྱོ་ལྷང་ངེའི་ངང་ནས་གསོལ་བ་འདེབས། །
སྐྱེ་ཚེ་རབས་ཀུན་ཏུ་འབྲལ་མེད་ཤོག །
ས་འདི་སྲིབ་པ་འཁོལ་མོ་རྫོང་། །
སྟག་རོང་ཆགས་པའི་རྫོང་མཁར་རེད། །
ཕུ་ནུ་ཕ་ལུ་འཛོམ་ས་རེད། །
འཛོམས་ནས་གྲོས་ར་འཚོགས་ས་རེད། །
བློ་ཡག་ཉེས་གཉིས་ཀྱི་སོ་མཚམས་རེད། །
ང་འདྲ་འདྲི་བཤད་མ་དགོས་པའི། །
འདན་ཁ་ར་བཟའ་ཡི་གསེར་མཚོ་མ། །
ཁ་ར་རྒྱལ་པོའི་སྲས་མོ་ཡིན། །
སྟག་རོང་ཚང་གི་ཁྱིམ་གཞི་ལ། །
ཐོད་པས་སྒོ་རྡུང་བྱས་ལེ་མིན། །
ཉ་ཡུས་ཁྱི་བཀག་འོང་ལེ་མིན། །
ཨ་སྐྱིད་ནམ་མཁའི་སེང་ཞལ་དང༌། །
སྒེར་བློན་ཤེས་མཆོག་རབ་གསལ་གཉིས། །
དཔོན་གཡོག་སོ་བདུན་སྒོ་ལ་བབ། །
མཛོ་ཁྱུང་དཀར་བརྒྱ་ལ་ཇ་རྒྱབ་བརྒྱུ། །
ཇ་འཐུ་ལུང་མ་ཉམས་ཁྲིགས་སེ་གདའ། །



ཁྲོ་ཐུང་ཁྲོས་ནས་གཡུ་རྩེར་བརྟེན།
17
གཡག་རུ་རྒྱུས་བརྒྱ་ལ་མར་རྒྱུབ་བརྒྱ། ། །
མར་ཀོ་ཁ་མ་ཉམས་ཁྲིགས་སེ་གདའ། ། །
ཁ་ར་རྒྱལ་པོའི་སྒོ་ལ་བཏང་། །
བུ་མོ་སློང་བའི་སློང་རྟེན་ཟེར། །
ད་རུང་དེ་བས་མི་ཚད་པའི། ། །
གྲ་ཡག་སྟག་ལྤགས་དགུ་ཚན་དང༌། །
གསེར་དངུལ་གཉིས་ལ་བྲེ་འཇལ་བྱས། །
འཇམ་པ་གཏམ་གྱིས་མགོ་སྐོར་དང་། །
རྩུབ་པོ་དམག་གིས་སྡིག་མོ་གཉིས། །
བཤད་བཤད་མགོ་སྐོར་བུ་མོ་བསླུས། །
སྣ་ས་སྟག་རོང་བསུས་ལེ་རེད། །
རྒྱབ་རྩ་ཕ་མས་བསྐྱལ་ལེ་རེད། །
ང་འགྲོའི་གདམ་ག་བྱས་ལེ་མིན། །
ནང་གླིང་ནས་མ་སྲུ་མ་རྙེད་ཟིག །
ཕྱི་རྒྱ་ནས་རྒྱ་བཟའ་མ་རག་ཟིག །
སྟག་རོང་རྒྱུ་མེད་མ་རེད་དེ། །
དཔོན་ཁྲོ་ལུའི་རྒྱུས་རྒྱ་ལོན་ལེ་རེད། །
གཟིག་རོང་ཨ་ཞེ་འབུམ་མཚོ་ལ། །
གཟིག་འཕེན་དར་གྱི་ཐིག་ལེ་འཁྲུངས། །
སྟག་གཟིག་གཞིས་ཁ་བསྡོམས་པའི་རྗེས། །
འབུམ་མཚོ་མ་དབང་རྐྱེན་དབང་ཤོར། །
ཁྲོ་ལུའི་ཁ་རྗེས་ཅི་ལ་དབང༌། །
མ་ལུའི་སྲས་མོ་ལྷ་སྒྲོན་མར། །



18
བདུད་གླིང་གཡུལ་འགྱེད།
འགྲན་མེད་དཔའ་བོ་སྟག་འཕེན་འཁྲུངས། །
སྟག་རོང་གཞིས་ལ་བསུ་རྩིས་དུས། །
རྟ་པའི་མི་ཚོ་དཔོན་ལ་ཤོར། །
གྱོད་དམར་ནག་འཁྲུག་ཆེན་འབྱུང་གྲབས་དུས། །
ཨ་ཁུ་སྤྱི་དཔོན་རྒྱལ་པོ་དེས། །
གླེང་གླེང་གཏམ་གྱིས་བཞག་དོན་ལ། །
བུ་སྟག་འཕེན་སྙག་རོང་དབང་རྒྱུ་བྱས། །
མ་ལུས་ཁྲོ་ལུ་མ་འདོད་དུས། །
མི་ཚོ་དཔོན་ལ་འཇོག་རྒྱུ་བྱས། །
མོ་རིན་འདེམས་དུས་ཉེར་ལྔ་ཐོབ། །
དེ་ཡང་སྤྱི་དཔོན་བཀའ་དྲིན་རེད། །
འགྲོ་འདུག་སྤྱོད་ལམ་བྱ་བ་དེ། །
བགྲངས་ན་ཉིན་གྲངས་འཛད་ས་མེད། །
དེ་ནས་ཨ་ཁུ་སྟག་རོང་དཔོན། །
བུ་རྒྱུད་སྟག་མོ་གཟིག་མོ་འདི། །
དགྲ་ལག་མ་བཞག་བཞུགས་རོགས་གྱིས། །
གེ་སར་ལྷ་ཡི་རྒྱལ་པོ་ལ། །
དོ་བསྡོ་མ་བྱེད་འདུག་རོགས་གྱིས། །
སྤྱི་དཔོན་རི་རྒྱལ་ལྷུན་པོ་ལ། །
གཡོ་འགུལ་མ་བྱེད་བསྡད་ན་དགའ། །
སྐུ་རྗེ་སེང་ཆེན་རྒྱལ་པོ་ཁོང་། །
ཁོང་འཛམ་གླིང་བོད་ཀྱི་ལྷ་སྐལ་རེད། །
ནག་པོ་བདུད་ཀྱི་ཁ་གནོན་རེད། །



19
ཁྲོ་ཐུང་ཁྲོས་ནས་གཡུ་རྩེར་བརྟེན། །
དཀར་ཕྱོགས་བསྟན་པ་འཛུགས་མི་རེད། །
ཚོ་དྲུག་གླིང་གི་རྒྱལ་པོ་རེད། །
འཛམ་གླིང་རུབ་ཀྱང་ཐུབ་ལེ་མིན། །
སྟག་རོང་དཔོན་པོ་ཡུག་པོ་མཆུ། །
སྡོད་རྒྱུ་ཡོད་ཚེ་མ་བསྡད་ན། །
མཐའ་མ་རྟེན་དང་བྲལ་ངེས་རེད། །
འགྲན་བྲལ་གེ་སར་རྒྱལ་པོ་དེས། ། །
ཙན་དན་ཁྲི་ལ་སྟག་ལྤགས་བཏིང་། །
ཁུ་བོ་གཉིས་པོ་འདྲ་མཉམ་བཞག །
གླིང་གི་སྟོད་སྨད་དཔོན་གསུམ་དང༌། །
སྟག་རོང་བུ་གསུམ་འདྲ་མཉམ་མཛད། །
ཨ་ཙི་བཀའ་དྲིན་ཆེ་ལུགས་ལ། །
ཁྱོད་འདྲ་བའི་སྐུ་རྒྱུད་མ་རྩུབ་གདའ། ། །
ཁོང་བླ་མ་སངས་རྒྱས་བྱང་སེམས་རེད། །
སྐྱབས་སྙིང་ནས་མཆིའོ་ཐུགས་རྗེས་ཟུངས། །
སྐྱེ་ཚེ་རབས་ཀུན་ཏུ་འབྲལ་མེད་ཤོག །
ཨ་ཁུ་སྤྱི་དཔོན་རྒྱལ་པོ་དེ། །
ཤེས་དང་དགོངས་དཔྱད་ཉི་མ་ཤར། །
ཀུན་གཞི་བརླིང་བ་རི་རྒྱལ་འདྲ། །
བུ་གསུམ་སྐུ་ན་ཕྲ་བའི་དུས། །
སྟག་རོང་ཇུས་ལ་མ་ཕན་མེད། །
གནའ་མི་བོད་ཀྱི་གཏམ་དཔེ་ལ། །
ཕ་ཁྱིམ་ཤོར་ཁའི་བུ་ཕྲུག་དེས། །



20
བདུད་གླིང་གཡུལ་འགྱེད།
དྲིན་ཆེན་ཕ་མར་སྡང་ལྟ་བྱེད། །
རང་འདོད་ཆེ་བས་རྒྱ་གྲོང་ཉུལ། །
མཐའ་གཞུག་སྤྲང་འཁྱམ་སྔ་ལྟས་རེད། །
ཡུལ་སྡེ་ཤོར་ཁའི་དཔོན་ཆུང་དེས། །
རྒྱལ་ས་ཆེ་ལ་འགྲས་ཡ་འཚོལ། །
རྐུན་ཇག་གཉིས་ཀྱི་གཙོ་བོ་བྱེད། །
ཡུལ་དང་སྲོག་ཤོར་སྔ་ལྟས་རེད། །
དཔེ་དང་དོན་གཉིས་ཁྲིག་ཁྲིག་རེད། །
རུས་འདྲུད་རང་ཆུས་ཚོང་མི་ཁྱོད། །
ཤ་ལྡེར་ང་ལ་བརྒྱབ་ཞན་འདྲ། །
ཁྱོད་སྟག་རོང་ཟས་སྐལ་ཆད་རྟགས་རེད། །
ཚོ་ཆེན་སྟག་རོང་སྲས་བློན་ཚོ། །
ཕ་ཁྲོ་ལུའི་བྱ་སྤྱོད་འདི་ལ་ལྟོས། །
ང་གསེར་མཚོ་བསད་ཀྱང་འགྱོད་པ་མེད། །
ཁོ་བླ་ཚོང་བསམ་བློ་བསྐོར་དང་དགའ། །
གདོང་བཙན་ཨ་ཕོ་དཔལ་འབྱོར་ལགས། །
ཕ་ཁུ་བོ་སྨྱོ་བར་ཁ་ཏ་གྱིས། ། །
སྨྱོ་གཅེར་རྒྱུག་བྱུང་ཉིན་བྱེད་བློ་མེད། །
ཅེས་གླུ་མཇུག་མ་རྫོགས་གོང་ནས་ཨ་ཁུ་སྟག་རོང་གི་ཡིད་ལ་མ་འཐད་ཅིང་
གནོང་སྐྱོན་གྱིས་གཟེར་ཐོག་གྲི་མདུང་བཙུགས་པ་ལྟར་བཟོད་བསྲན་མ་ཐུབ་
ནས་མིག་ལོག་སྡང་ལྟས་ཀྱིས་བེར་སེར་པོ་ཕྱི་ལྟེབ་བརྒྱབ། དངུལ་གྱི་སྡེར་མ་
སྦྲགས་ མ་ གསེར་ མཚོའི་ བྲང་ དཀྱིལ་ དུ་ བརྒྱབ་ ནས་ ཧར་ གྱིས་ ལངས་ ཤིང་།
ཚོམས་ཆེན་ཀ་བའི་ལོགས་ན་རལ་གྲི་ཞིག་ཡོད་པ་ཤུབས་སྦྲགས་ཁྱེར་ཏེ་གསེར་



21
ཁྲོ་ཐུང་ཁྲོས་ནས་གཡུ་རྩེར་བརྟེན། །
མཚོའི་ཐོག་ཏུ་མཆོངས་བྱུང་བ་དང་། གཟིག་འཕེན་གྱིས་དེ་མ་ཐག་ཨ་ཁུའི་
ལག་པ་ནས་དམ་དུ་བཟུང་བ་དང་ལྷན། ཉ་ཚ་ཤིན་ཏུ་ཐུགས་རྒྱལ་བཞེངས་ཏེ་
ཡབ་སྟག་རོང་གི་ལག་ནས་གྲི་ཚུར་འཕྲོག་སྟེ་གྲིའི་ཤུབས་ཁ་སྤར་ནས་གླུ་ཐུང་
འདི་བླངས་སོ། །
ཨོཾ་མ་ཎི་པདྨེ་ཧཱུྃ། །
ཨ་ལ་ཐ་ལ་ཐ་ལ་རེད། །
ལ་ལ་ངག་གི་འགུག་ལུགས་རེད། །
དགྲ་ལྷ་ཝེར་མའི་ལྷ་ཚོགས་རྣམས། །
གསོལ་བ་འདེབས་སོ་སྡོང་གྲོགས་མཛོད། །
ཕ་དང་ཡུམ་དང་ང་རང་གསུམ། །
འདྲི་བཤད་མི་དགོས་ཀུན་གསལ་རེད། །
དེ་ནས་ཚུར་ཉོན་སྟག་རོང་དཔོན། །
དྲིན་ཆེན་མ་ལུའི་བཤད་ཚིག་དེ། །
འཁྲུལ་མེད་གསེར་གྱི་ཐིགས་པ་རེད། །
གླིང་རྗེ་གེ་སར་ལྷ་སྲས་དེ། །
དཀར་ཕྱོགས་ལྷ་ཡི་སྲོག་ཤིང་རེད། ། །
སངས་རྒྱས་སྟོང་གི་ཐུགས་སྲས་རེད། །
བདུད་དང་རུ་ཏྲའི་ཁ་གནོན་རེད། །
སྐུ་ལ་རྫུ་འཕྲུལ་ཡོད་མི་རེད། །
ཨེ་ཡོད་ཁྲོ་ལུ་དཔོན་གྱིས་ཤེས། །
སྐུ་ལ་བསྡོ་བསྡོ་འགྲས་འགྲས་དེ། །
ཁྱོད་མི་དགོས་ང་ཡི་བློ་ལ་གསལ། །
གསུང་ལ་སྐུར་བ་བཏབ་བཏབ་རེད། །



22
བདུད་གླིང་གཡུལ་འགྱེད།
བརྩིས་ན་གྲངས་ཀྱིས་ལོངས་ས་མེད། །
བརྩིགས་ན་ཨ་སྔོན་དགུང་དང་མཉམ། །
སེམས་ཀྱི་ལོག་ལྟ་དྲན་འཁྲུལ་དེ། །
བར་སྣང་ཐལ་རླུང་བཞིན་དུ་འཚུབ། །
མི་ཁྱེད་ལ་ཡོན་ཏན་ཏིལ་ཙམ་མེད། །
དེ་ཨེ་ཡོད་གླིང་དཀར་ཁྲ་མོར་གསལ། །
ཨ་ཁུ་སྤྱི་དཔོན་རྒྱལ་པོ་དེ། །
བི་རོ་ཙ་ནའི་རྣམ་འཕྲུལ་རེད། །
གླིང་དཀར་ཐོག་མའི་གཞི་མ་རེད། །
ཕུ་ནུ་ཀུན་གྱི་རྟེན་ཕུར་རེད། །
ཡོད་ན་དེ་ཡོད་སྤྱི་དཔོན་རེད། །
མེད་ན་དེ་མེད་སྤྱི་དཔོན་རེད། ། །
དོ་བསྡོ་སྣང་བ་འཁྲུལ་ལུགས་ལ། །
ཡང་བསྡོ་ཆག་སྒོས་དེད་ལུགས་ལ། །
ཁྲེལ་མེད་གཞུང་མེད་སྤྲེལ་རྒན་ངོ༌། །
ནང་བཟའ་ཚང་སྟེང་ལ་དཔའ་རྔམ་ཅན། །
བཟང་ལ་ཕན་མེད་སྟག་རོང་དཔོན། །
ངན་ལ་ལན་མེད་བུད་མེད་ངོ༌། །
མི་ཁྱོད་ཀྱི་ལོ་རྒྱུས་གླེང་ཉན་མེད། །
ཕོ་བླ་འཚོང་མཁན་དེ་མེད་ན་སྤྲོ། །
དེ་རིང་ཉ་ཚས་གྲི་ངར་དྲངས། །
གཏམ་རྒྱུད་འཛམ་གླིང་ཁྱབ་ལེ་བཟོ། །
སང་ཉིན་བླ་མ་སེང་ཆེན་གདན། །



ཁྲོ་ཐུང་ཁྲོས་ནས་གཡུ་རྩེར་བརྟེན།
23
སྙིང་ནོར་རྒྱུ་ཡི་བརྒྱ་འབུལ་བྱེད། །
སྟག་རོང་ཐར་པ་ཐོབ་ལེ་བྱེད། །
ལས་དེ་ལས་མ་གཏོགས་བྱེད་རྒྱུ་མེད། །
ཚིག་ཁ་ཙམ་མ་ཡིན་མིག་གིས་ལྟོས། །
ཞེས་གླུ་དེ་མཇུག་མ་རྫོགས་གོང་ནས་ཨ་ཁུ་ཤིན་ཏུ་སྐྲག་ཅིང་གླུ་མཇུག་
རྫོགས་མ་ཐག་ཉ་ཚས་གྲི་ཤུབས་ནས་ཕྱུང་སྟེ་ནམ་མཁར་འཕྱར་བ་དང་ལྷན་དུ་
ཁྲོ་ཐུང་གཟིག་འཕེན་གྱིས་བར་ཕྱེས་ནས་འཇུས་ཡོད་པ་ཕྱིར་འཐེན་བྱས་ཏེ་་
གཟིམ་ཕུག་གཡུང་དྲུང་དགའ་འཁྱིལ་ནང་དུ་ཕྱིར་ལྟས་མེད་པར་འཛུལ་ནས་
མཚལ་སྒོ་དམར་པོ་ཕྱི་ནང་གཉིས་ཀྱིས་སྒོ་བཅད། ཨ་ཁུའི་རྒྱབ་རྩ་གདོང་་
བཙན་གྱིས་བྱས་ནས་ཉ་ཚ་དང་། གདོང་བཙན་གཉིས་གླུ་ཤག་རེ་གཉིས་ཙམ་
བྱས་རུང་། སྟག་འཕེན་གཟིག་འཕེན་གཉིས་དང་ཆེ་དྲག་ཀ་བཞི་དཔོན་དང་
བྱ་ཆེན་ཁང་ལེ་སོགས་ཀྱིས་བར་དབྱེ་ནས་དེ་ཉིན་འདུན་གྲོས་དེ་ཙམ་ལ་གྲོལ།
དེ་ཡིས་རྐྱེན་བྱས་ཕྱི་ནང་ཁ་ར་བཟའ་དང་ཉ་ཚ་གཉིས་དྲེའུ་བཅོ་ལྔ་ལ་ཡོ་བྱད་
དང་བཟའ་བཅའ་བཀལ་ནས་འཁོར་གཡོག་བདུན་དང་བཅས་གཟིག་ལུང་གི་
དབེན་རི་བཀྲ་ཤིས་རྩེ་ལུང་དུ་ཕེབས། དེ་ནས་ཞག་གསུམ་གྱི་ཉིན་སྟག་འཕེན་
དང་གཟིག་འཕེན་གཉིས་ཀྱི་ཐུགས་རྒྱུད་དཀར་ཕྱོགས་ལྷས་བསྐུལ་ཏེ་མི་དབང་
སེང་ཆེན་མཇལ་བར་འགྲོ་འདོད་པ་ཞིག་བྱུང་ནས་ཐུགས་གྲོས་འགྲིག་སྟེ་དྲེའུ་
དགུ་ལ་ཡོ་བྱད་བཀལ་ཏེ་དཔོན་བློན་ལྔ་བྱས་ཏེ་ཕེབས་ནས་སེང་འབྲུག་སྟག་རྫོང་
དུ་སྐུ་མཆེད་བརྩེ་ཞིང་མཐུན་པར་བཞུགས་ཀྱང་ཕ་སྟག་རོང་གིས་འདུན་གྲོས་
ཟེར་བ་རྒྱལ་མཆོག་གེ་སར་མདུན་ཞུ་མ་སྤོབས། རྒྱལ་མཆོག་གིས་ཟག་མེད་
མངོན་མཁྱེན་གྱིས་གཟིགས་ཀྱང་ཤར་བདུད་གདུག་པ་སྤུན་བདུན་ཀྱི་འདུལ་བའི་
དུས་ལ་བབས་པ་མཁྱེན་ནས་ཅི་མ་གསུངས།
དེ་ཡི་དུས་སུ་ཨ་ཁུ་སྟག་རོང་རྒྱལ་པོ་དེ་ཉིན་གསུམ་ལ་རིག་པ་གཏན་ལ་མ་



24
བདུད་གླིང་གཡུལ་འགྱེད།
ཕབ། མཚན་གསུམ་རྨི་ལམ་མ་ཟིན། དཀར་ཕྱོགས་ལྷ་ཡིས་བློ་ཁ་བསྒྱུར་
ནས་སེམས་རྒྱུད་ཀྱི་ཞེ་སྡང་མ་ཞི་བར་ཅི་དྲག་ཅེས་བསམ་བློ་བཞི་གསུམ་བཅུ་
གཉིས། བློ་རྩེ་ཉི་ཤུ་རྩ་ལྔ་བཀོད་པའི་མཐར། སེར་པོ་ཧོར་ལ་བཅར་ན་
བཤན་པ་རྒྱལ་པོ་དང༌། རྒྱ་ཚ། སྲས་ལྷའུ་སོགས་གཉེན་ཉེ་ཡིན་པས་མཐའ་
མཇུག་མི་ལེགས། འཇང་ནི་རྒྱུས་རྒྱ་ཡེ་མི་ཆེ། ཟི་མ་རོང་ཆོན་གྱི་ནང་ན་ས་
བཙན་གཤིན་རྗེའི་®གྲེ་བ་འདྲ་བའི་ནང་གླིང་རྨུ་པའི་དགྲ་ཡ་མཐུ་དང་རྩལ་ནུས་
ཆེ་བ། དངོས་ཡོད་མི་དང་དངོས་མེད་འདྲེ་ཤར་བདུད་གདུག་པ་སྤུན་བདུན་
ཟེར་བ་དང་གཙོ་བོ་མི་ཉག་གཡུ་རྩེ་རྒྱལ་པོ་@ཇག་ལ་ཆས་པའི་ལམ་ཁར་བདུད་
མོ་དང་འཕྲད་ནས་རང་ཡུལ་དུ་མ་ལོག་པར། དེར་ས་བཙན་བཟུང་ནས་ཨར་
ཇག་གི་གྲོང་ཚོ་དུ་མ་ཆགས་ཡོད་ཅིང་། ཨར་ཇག་ཁ་ཤས་ཀྱང་ངོ་ཤེས་མཐུན་
ཟབ་ཆེ། དེར་ཕྱིན་ན་ཕྱི་ནང་གཡོ་བསྒྱུར་གྱིས་གླུ་པ་དང་སྤྱི་དཔོན་ལ་དགྲ་
ཐུབ་པ་ཐག་ཆོད་བསམ་ནས་གདོང་བཙན་དང་། ཡ་ཐོད་ཐར་པའི་ཟོར་སྣ།
སྐུ་རུ་བུ་ཡི་ཁེར་རྒོད། རྨུག་བཙན་སྟོབ་པ་ལག་རིང་། ཉི་ལྗི་བུ་ཡི་ལྷུན་གྲུབ།
སྤྱང་ལོ་བུ་ཡི་རྗེས་མེད། བྱ་མ་བུ་ཡི་འུག་མིག་སོགས་བློ་མཐུན་པ་རྣམས་ནང་
དུ་བོས་ནས་དེ་ལུགས་ཀྱིས་རྒྱུས་རྒྱ་དང་བྱེད་སྤྱོད་ལ་ཨ་ཁུ་བློ་ལམ་བསྟན་པས་ལ་
ལ་བདུད་ཀྱིས་བསླུས། ལ་ལ་ལས་རླུང་སྔོན་སྨོན་དབང་གིས་བློ་མཐུན་ཏེ་འགྲོ་
བའི་གྲབས་ལ་བརྩོན་ཏེ་གོང་རྣམས་ཁྱིམ་དུ་ལོག་སྟེ་རང་རང་ལ་མོས་པ་དང་།
བློས་འཁེལ་བ་རྣམས་དང་བརྩོན། ཕལ་ཆེ་བ་ལ་གསང་རྒྱ་དམ་པོ་བྱས། །
ཞག་གསུམ་སོང་བ་ན་སྟག་རོང་གི་ཆེ་དྲག་རྣམས་དང་གཞན་གཡོག་་་
རྣམས་རྨ་ལྷ་རིའི་མགུལ་ལམ་རིང་མོ་ནས་བསྒུགས། དེའི་ནུབ་མོ་སྲོད་འཁོར་
ཕག་གི་དུས་དྲེའུ་སུམ་ཅུ་ལ་རྒྱུ་ནོར་ཤིན་ཏུ་རིན་ཆེན་རྣམས་བཀལ་ནས་ཨ་ཁུ་
དང༌། གདོང་བཙན་གཉིས་ཀྱིས་འཁོར་གསུམ་བསྐོར་ཏེ་གཡོག་འཁོར་དང་
བཅས་བློ་ཐེ་ཚོམ་མེད་པར་ཆས་ནས་སྔོན་རྗེས་བསྡོམས་པས་རྟ་པ་བཞི་བཅུ་ཞེ་



25
ཁྲོ་ཐུང་ཁྲོས་ནས་གཡུ་རྩེར་བརྟེན།
གསུམ་དང་དྲེའུ་ཁྱོན་བསྡོམས་བདུན་ཅུ་དོན་གཅིག་ལ་བཀལ་ཏེ་ཨ་ཁུའི་ངག་བློ་
བཞིན་ཉིན་མཚན་མགོ་སྦྲེལ་སོང་བས། ཉིན་ཞག་ལྔའི་ནང་ཟི་མ་རོང་འགག་
གི་གཡས་ལུང་རྫ་བྲག་དར་དམར་གྱི་ཡོལ་བ་འདྲ་བ་བྲག་རྩེ་མདའ་སྟོང་འདྲ་
བའི་བར་ན་ཕ་བོང་ནག་པོ་མི་ལྤགས་བརྒྱངས་འདྲ་ཡོད་པའི་ནང་ན། བདུད་
ཀྱི་སྒོ་སྲུང་བུད་མེད་གཅེར་བུ་གླ་བ་བཞོན་པ་ཞིག་དང༌། ཡང་བུད་མེད་་་་
དམར་མོ་བྱ་གླག་ནག་པོ་བཞོན་པ་གཉིས་ཡོད་པ་གཉིས་ཀས་སྐད་སྒྲ་ཆེན་པོས་
བོད་ཀྱི་ས་འབུ་མགོ་ནག་བྱུང༌། ཨ་ཁུ་ང་གཉིས་མགྱོགས་པར་ཤོག་ཟེར་བ་
ལན་ གསུམ་ བོས་ པ་ དང་ ལྷན། ཨ་ ཁུ་ དཔོན་ བློན་ རྣམས་ རྟ་ ལས་ འབབ།
སྙིང་འདར་སིལ་སིལ་གྱི་ངང་ཨ་ཁུ་ན་རེ། ཚེ་རིང་བུད་མེད་ལོ་བརྒྱ་མ། དགྲ་
གཉེན་གཉིས་པོ་མ་ནོར་དགོས། གཉེན་ཟེར་བ་ཨ་ཁུ་སྟག་རོང་ཡིན། ཁོང་
མི་ཉག་གཡུ་རྩེ་རྒྱལ་པོ་ལ། ཨོ་ཆུང་ངུའི་དུས་ནས་འདྲིས་ཟབ་ཆེ། དོན་གལ་
ཆེན་མཇལ་དུ་ཡོང་བ་ཡིན། རྔམ་འཇིགས་ངེད་ལ་སྟོན་དགོས་མེད། ལ་སོ་
སྲུང་བའི་དྲིན་ཆེན་མོ། ད་རེས་སྣ་བོ་བྱེད་རོགས་གྱིས། གསེར་དངུལ་་་་
གཉིས་ཀྱིས་རྔན་པ་བྱེད་ཅེས་སྨྲས་སོ། །
སོ་སྲུང་བྱ་མ་བྱི་མགོ་དང་། བྱ་གླག་སྡེར་མཆུ་མ་གཉིས་ཀྱི་བསམ་པ་ལ་
དགྲ་དོགས་པ་བྱེད་པ་གླིང་ས་འབུ་མགོ་ནག་རེད་ཟེར་བ་ཨ་ཕོས་ཐོས། དེའི་
ཡུལ་ནས་འོང་བ་ཡིན་ཟེར་བས་མ་བཟང་སྙམ་ནས་བྱ་མ་བྱི་མགོས་སོ་སྲུང་རྒྱུ་
དང་བྱི་ནག་སྡེར་མཆུ་མས་གཞིས་སུ་གཡུ་རྩེ་རྒྱལ་ལ་འཕྲིན་སྐྱེལ་རྒྱུར་ཐག་བཅད་
དེ་བྱ་ནག་བཞོན་ནས་འཕུར། སོ་སྲུང་བྱི་མགོ་མས་བུད་མེད་མཛེས་སྡུག་དང་
ལྡན་པ་ཞིག་ལ་བརྫུས་ཏེ། ཁྱོད་རྣམས་དེར་ཅུང་སྡོད་དང་ངེད་ཀྱི་མགྲོན་་
སླེབས་ཡོང་ཟེར་བས། ཁྲོ་ཐུང་དཔོན་བློན་རྣམས་བྲག་མདའ་སྟོང་འདྲ་བའི་
ཚུར་ནང་ལ་རྟ་དྲེལ་གྱི་རྒྱབ་ཆ་ཕབ་སྟེ་ཇ་བསྐོལ་ནས་བསྡད། ཁྲོ་ཐུང་དང་
བུད་མེད་སོ་སྲུང་གཉིས་གླུ་ལེན་རེས་འགའ་བྱས་པའི་རྗེས་ཁྲོ་ཐུང་ནས་བུད་མེད་



26
བདུད་གླིང་གཡུལ་འགྱེད།
དབང་སྡུད་ཀྱི་སྔགས་བརྒྱབ་པས་ཁྲོ་ཐུང་ལ་མོ་ཁོང་ཁྲོ་དང་དོགས་པའི་སེམས་
མེད་པར་མགུ་བའི་སེམས་སུ་གྱུར། ས་བཙན་བྲག་དམར་ལྕགས་རི་འདྲ་བའི་
དཀྱིལ་སྤང་ནགས་འདྲེས་པའི་རི་ཆེན་བཅུ་གསུམ་དང་། རི་ཆུང་བརྒྱ་དང་རྩ་
བརྒྱུད། རི་ཆེན་རེ་ལ་མཚོ་ཆེན་རེ། དེ་ཡི་གཞི་དཀྱིལ་ན་བྲག་དམར་ལྷ་སྲིན་
སྡེ་བརྒྱུད་0 འདུ་བའི་ཕུག་པ་ཡངས་ཤིང་རྒྱ་ཆེ་བ་རྡོ་རྗེ་འཁོར་ལོ་སྡོམ་པའི་
གནས་ཡིན་ཀྱང་། བར་སྐབས་མི་མིན་ལྷ་འདྲེས་བདག་ཏུ་བཟུང་། གླིང་
ཆོས་ལྷ་འཕེན་གྱི་སྐུ་དུས་སུ་སྲིན་མོ་ཞིག་ལ་ཀླུ་སྲིན་ཁམས་ཀྱི་བྱ་ཐུལ་ནག་པོས་
འཁྲིག་པས་ཀླུ་ནག་ཕྱོགས་མི་དང་མཐུན་པ་ཞིག་སྐྱེས། མ་དེ་དང་བསྡེབས་
ནས་བུ་རྒྱུད་བདུད་རིགས་མང་དུ་འཕེལ། ཀླུ་) ཡི་རིགས་ལས་ཆད་སྟབས་
ལོངས་སྤྱོད་ནོར་རྫས་དུ་མ་འཛོམས། མི་མིན་ལྷ་འདྲེའི་རྒྱུད་ལས་ཆད་སྟབས་
ཆོ་འཕྲུལ་ཡང་ལྡན།
དེ་ནས་ཕ་སྤྱི་དཔོན་གྱིས་གླིང་ལ་དབང་བསྒྱུར་བའི་དུས་སློབ་དཔོན་པདྨ་
འབྱུང་གནས་ལ་དཔལ་གྱི་བསམ་ཡས་ནས་ལྟ་བ་ལོག་པ་ཕོ་གྱོང་བཟའམ་དམར་
རྒྱུན་མ་དེ་སྔོན་སྨོན་ལོག་པའི་ལས་འཕྲོས་ཀླུ་སྲིན་བདུད་ཀྱི་རིགས་རྒྱུད་ལ་སྐྱེས་
ནས་ལུས་རྩལ་སྟོབས་དང་ལྡན། མིང་ལ་ཡང་ཡིད་འཕྲོག་དབང་བྱེད་མ་་་
ཐོགས། ཁྲག་ལ་རྡུབ་ཅིང་ཤ་ལ་དགའ་བ་ཐམས་ཅད་དེ་ཡི་དབང་དུ་གྱུར་ཏེ་
སྨད་འཚོང་ཀུན་ཏུ་རྒྱུ་བ་ལྟར་མི་དང་ལྷ་འདྲེ་ཐམས་ཅད་འདུས་ནས་སྡིག་མོ་ཆེ་
དེ་ལ་འཁྲིག་པ་ན། སྨོན་ལོག་དམ་སྲི་བདུན་གྱི་སྐྱེ་བ་དུས་གཅིག་སྒོ་ང་ནག་པོ་
བདུན་བདུད་ཀྱི་ཉི་མ་ནག་པོ་སྲོད་ཕག་གི་དུས་སུ་སྐྱེས། ཞག་བདུན་གཉིས་
ལོག་པའི་དུས་ཁ་བྱེ་བ་ན་མི་ཕོ་སྔོ་ནག་དམར་ལྗང་སེར་དཀར་དྲུག་དང་བུད་
མེད་དམར་མོ་རལ་དམར་ ཅན་ཞིག་སྐྱེས་པ་ན་ཆེ་བ་སྔོན་པོ་ཀླུ་མགོན་ཞེས།
ཀླུ་སྲིན་དམ་ཉམས་བུ་ཞིག་ཡིན། ནག་པོ་སྟོང་བདུད་ལན་མེད་ཟེར། དམ་
ཉམས་ བདུད་ ཀྱི་ བརྫུས་ བུ་ ཡིན། དམར་ པོ་ བཙན་ སྐྱ་ འབུམ་ ཐུབ་ ཟེར།



27
ཁྲོ་ཐུང་ཁྲོས་ནས་གཡུ་རྩེར་བརྟེན།
ཉམས་པ་བཙན་གྱི་བརྫུས་བུ་ཡིན། ལྗང་གུ་ཤེད་ཆེན་ཡ་མེད་ཟེར། ཉམས་
པ་རྨུ་ཡི་བརྫུས་བུ་ཡིན། སེར་པོ་མི་རྒོད་ཡ་མེད་ཟེར། དམ་ཉམས་རྒྱལ་པོའི་
བརྫུས་བུ་ཡིན། དཀར་པོ་ཤེལ་གྱི་ལག་རིང་ཟེར། ཉམས་པ་ཐེའུ་རང་སྐྱེ
འཕྲུལ་བུ་ཡིན། ཐ་ཆུང་བུ་མོ་ཁྲག་རལ་མ། ཁམས་གསུམ་དབང་སྡུད་སྲོག་
བདག་མོ། ཅི་ཡང་བརྫུ་བའི་སྟོབས་ཀྱང་ལྡན། ལོ་རྒྱུས་རིམ་པ་བཞིན་དུ་
གསལ། ཞེས་དུས་གཅིག་ལ་ཤར་བདུད་གདུག་པ་སྤུན་བདུན་སྐྱེས་ནས་རིང་
དུ་མ་ལོན་པར་ནག་ཕྱོགས་ཀྱི་ལས་ལ་ཐོགས་མེད་དུ་བརྩོན་ཏེ། རི་དྭགས་སྣ་
ཚོགས་དང་ཆུ་ནང་ཉ་སོགས་བསད་དེ་ཤ་ལ་ལོངས་སྤྱད། འཇིག་རྟེན་གྱི་སོ་
ནམ་མི་མིན་བདུད་སྲིན་གྱིས་བསླབས་པ་རྣམས་ལོ་རེ་བཞིན་དར་རྒྱས་སུ་སོང་།
མི་ཉག་གཡུ་རྩེ་རྒྱལ་པོ་ཞེས་པ་ཤར་གྱི་བདུད་ཆེན་ཞིག་ཡིན་པ་དེས་མི་
ཉག་ཡུལ་ལྗོངས་རྒྱལ་ས་འཛིན་པའི་དུས། སྤུན་ཟླ་ལྷའི་རྣམ་འཕྲུལ་མེ་སྟག་
ཆོས་ཀྱི་དབང་ཕྱུག་དང་སྤྱོད་པ་མ་མཚུངས་པས་དཀར་ཕྱོགས་ལྷས་བློ་ཁ་བསྒྱུར་
ཏེ་ཧོར་བདུད་གུར་དཀར་དང་། བྱང་བདུད་ཀླུ་བཙན་སོགས་ལ་བོད་ལྗོངས་
དབང་དུ་བསྒྱུར་ཐབས་བཀའ་གྲོས་ལ་བརྩོན་བསམ་ནས་རང་གཡོག་བཅུ་་་
གསུམ་ཁྲིད། གསེར་དངུལ་ནོར་བུའི་རིགས་དང་དར་ཟབ་སོགས་དྲེལ་རྒྱབ་
ལྔ་བཅུ་བཀལ་ཏེ་ཟི་ཆིམ་གླིང་ནས་བརྒྱུད་དེ་ཟི་རོང་ལ་སླེབས་སྐབས་ཐ་ཆུང་བུ་
མོ་ཁྲག་རལ་མ་དང་འཕྲད་ནས་རྩལ་འགྲན་གླུ་ལེན་སོགས་བྱས་མཐར་ཕན་ཚུན་
གཉིས་ཀ་མགུ་སྟེ་ཉམས་པ་བདུད་ཀྱི་རྒྱལ་པོར་མངའ་གསོལ། ཁྲག་རལ་མས་
བཙུན་མོ་བྱས། བྲག་དམར་ལྷ་སྲིན་འདྲ་བའི་ཕུག་པའི་ནང་ལོགས་སུ་བདུད་
མཁར་འཇིགས་སུ་རུང་བ་བརྩེགས་ནས་གཡུ་རྩེའི་རྒྱལ་ས་ཞེས་མིང་བཏགས་པ་
དང་ལྷན། ཕོ་བྲང་གི་ཕྱི་རོལ་བྲག་རྩར་དུག་མཚོ་ཞིག་འཁྱིལ་བ་དེ་ལ་ལྷན་
ཅིག་ལྷ་བདུད་ཀྱི་བླ་གནས་ཆགས། བདུད་སྡེ་སྟོང་སྐོར་གཅིག་ཆགས། ཨར་
ཇག་གི་གཙོ་འཛིན་བྱས་ཏེ་དགེ་བ་ཁྱད་དུ་བསད་དེ་ཁྲ་མོ་གླིང་དུ་ཨར་ཇག་



28
བདུད་གླིང་གཡུལ་འགྱེད།
ཐེངས་གསུམ་རྒྱུགས་ནས་ཡབ་སེང་བློན་ལ་རྒྱ་བཟའ་བསུས་ནས་ལོ་གསུམ་་་
མཚམས་དཔའ་རྒྱ་ཚ་འཁྲུངས་ལོར། མུ་པ་ཚང་གི་ལྷའུ་འོད་གསལ་གྱིས་་་
གཙོས་མི་བཅུ་ཕྲག་བསྒྲིལ་ཏེ་རྟ་ནོར་སུམ་བརྒྱ་མ་ཟིན་ཙམ་ཤོར། ཕ་ཁུ་སྤྱི་
དཔོན་དཔོན་བློན་ལྔ་ར་མདར་ཕྱིན་པས། བདུད་བློན་མི་རྒོད་ངོ་དམར་གྱིས་
གཙོས་དེ་དྲག་མི་ལྔ་ཤ་ལན་དུ་ལོག དེ་རྗེས་ཁྲོ་ཐུང་ཚང་ལ་དམར་པོ་བཙན་
སྐྱ་འབུམ་ཐུབ་ཀྱིས་གཙོས་ཨར་ཇག་བཅོ་ལྔ་བྱུང་བ་ཁྲོ་ཐུང་གིས་ཕྱི་ནང་བསྒྱུར་
ཏེ་སྤྱི་དཔོན་སྟོད་གནས་མཇལ་ལ་ཕེབས་ནས་མ་བཞུགས་པའི་ཤུལ་ལ་ཇག་སྣ་
ཁྲིད་དེ་མཛུབ་མོས་བསྟན་ཏེ་སྤྱི་དཔོན་ཚང་གི་ནོར་ཕྱུགས་ལྔ་བརྒྱ་ལྷག་དང་རྒྱུ་
ནོར་འཕྲོག་བཅོམ་ཤོར། དེ་རྗེས་ཁྲོ་ཐུང་དང་མེ་སྟག་གཡུ་རྩེ་གཉིས་རྨ་ཨ་
གནམ་བར་མར་འཕྲད་སྐབས་སྟག་རོང་དཔོན་གྱིས་དགྲ་ལ་ངོ་བསྟོད་ཀྱིས་སྐུ་རྗེ་
འཁྲུངས་པའི་ལོར་གླིང་སྟོད་སྨད་བར་གསུམ་གྱི་ནོར་ཕྱུགས་སུམ་བརྒྱ་ལྷག་ཙམ་
འདེད་དུ་བཅུག་པ་སོགས་བྱས་སོ། །
དེ་ནས་བྱ་ནག་སྡེར་མཆུ་མ་དེ་ཆུ་ཚོད་གཅིག་ནས་གཡུ་རྩེ་རྒྱལ་པོའི་མདུན་
དུ་སླེབས་ཏེ་བོད་ཀྱི་ས་འབུ་མགོ་ནག་གི་ནང་ཚན་གཉེན་ཨ་ཁུ་སྟག་རོང་ཡིན་
ཟེར་བའི་མི་ཞིག་གིས་ཁོང་མི་ཉག་གཡུ་རྩེ་རྒྱལ་པོ་དང་ལོ་ཆུང་ངུའི་དུས་ནས་
འདྲིས་ཟབ་ཆེ། དོན་གལ་ཆེས་མཇལ་དུ་འོང་བ་ཡིན་པས། ད་རེས་སྣ་བོ་
བྱེད་རོགས་གྱིས་ཟེར་བ་ལ། ངེད་གཉིས་གྲོས་བྱས་ནས་ང་ཆ་འཕྲིན་འབུལ་དུ་
འོང་བ་ཡིན། མོས་འཕྲང་བསྲུངས་ནས་བསྡད་ཡོད་ཟེར་བས་མི་ཉག་གཡུ་
རྩེའི་བསམ་པ་ལ། ཨ་ཁུ་སྟག་རོང་ཟེར་བ་གླིང་གི་དཔོན་པོ་ཡིན་སྐད། དེ་
རྗེས་མ་ངན་འགོག་ཚས་ན་ནིང་སྟག་རོང་ཁྲི་ལས་ཕབ་ཟེར་ཤུལ་མ་ཚོས་བཤད་
སྲོལ་འདུག་པས་བདེན་པ་འདྲ། དོན་གནད་ཅན་ཞིག་ཡོད་པར་ངེས་བསམ་
ནས་གཏམ་མི་མང་ཉུང་ཙམ་ཞིག་དྲིས་ནས་རྒྱལ་པོ་ཁོ་རང་འགྲོ་རྒྱུར་ཐག་བཅད།
འཁོར་དུ་དམར་པོ་བཙན་སྐྱ་འབུམ་ཐུབ་དེ་ཡང་སྔར་འདྲིས་ཆེ་བས་ཨེ་རེད་ལྟ་



29
ཁྲོ་ཐུང་ཁྲོས་ནས་གཡུ་རྩེར་བརྟེན།
རུ་འགྲོ་ཟེར། མི་ཉག་གཡུ་རྩེ་རྒྱལ་པོ་དེ། མི་སྔོན་གོ་མཚོན་སྔོན་པོ། གཡུ་
ཡི་རལ་པ་ཉི་ལེ། མཐིང་གི་སྨ་ར་ཁྱུགས་སེ། ལུས་བོང་ཆེ་ཐང་ཤིང་ཙམ་ལ།
དུག་གི་རླངས་པ་འཐུལ། རྟ་ནག་འབྲོང་འདུར་རླུང་གཤོག་ལ། སྲིན་པོ་13
ཕོ་མོའི་ཐོད་སྒ་བཙུགས། སྲིན་ལྤགས་གསར་རྙིང་གི་ནང་གཟར། གོང་ཐག་
གློ་ནག་སྦྲུལ་སྔོན་ལ་བྱས་པའི་གོང་དུ་ས་གཞི་ཡོམ་ཡོམ་ཤིག་ཤིག་བྱས་ཏེ་བསྐྱོད་
པ་དང་ལྷན་བཙན་སྐྱ་དམར་པོ་དེ་མི་དམར་གོ་མཚོན་དམར་པོ་དམར་གཏོར་
ཁྲག་གིས་བྲན་འདྲ། ཁྲག་གི་ཁ་ཆུ་ཐར་རེ། ཤུ་སྒྲ་སིལ་ཆོམ་དི་རི། རྟ་
དམར་རླུང་གཤོག་ཅན་ལ་སེང་ལྡེང་གི་སྒ། ཁྲ་མེན་གྱི་ཡོབ། གསེར་གྱི་གོང་
རྨེད། གཡུ་ཡི་མཐུར། གསེར་སྲབ་སོགས་མཛེས་པར་བརྒྱན་པའི་གོང་དུ་
བུད། གཡས་སྟག་རལ་མདའ་མོས་བཀང་། གཡོན་གཟིག་ཤུབས་སུ་གཞུ་མོ་
བཅུག རལ་གྲི་སྐེད་ལ་བསྐོར། ཕྲག་ལ་མདུང་མོ་ཁྱེར། དབུགས་ལེན་གྱི་
རྐྱལ་པ་ ཤ་བཏགས་བྱས། སྦྲུལ་གྱི་ལྕག་ཚན་མཁའ་ལ་འཕྱར་ནས་བཙན་
བདུད་ཀྱི་ཆོ་འཕྲུལ་ཆེན་པོའི་དུག་རླངས་ཀྱིས་ཉི་མ་སྒྲིབ་ལེ་བྱས་པའི་མུན་གསེབ་
གློག་འོད་འཁྱུག་པའི་ནང་སྐར་མདའ་ཆས་པ་བཞིན་དུ་ཆུ་ཚོད་གསུམ་ནང་ནུབ་
ཀྱི་འཕྲང་མའི་ལ་ཁ་བདུད་ཀྱི་སོ་པའི་རྩར་དཔོན་བློན་གཉིས་སླེབས་པ་དང་ལྷན།
ཁྲོ་ཐུང་ཧར་ལངས་ཀྱིས་དབུགས་ཧལ་ཧལ་ངང་གའུ་གི་ནང་ནས་དར་ཞིག་ལེན་
གྲབས་ཡོད་པའི་ཚེ་དམར་པོ་བཙན་སྐྱ་འབུམ་ཐུབ་དེས་བདུད་གླུ་ཧ་ར་ཧུར་ཐུང་
ལ་དྲངས་པའི་གླུ་འདི་བླངས་སོ། །
གླུ་འུ་ན་ཨ་ལ་ཐ་ལ་རེད། །
ཐུ་ལུ་འུ་ལ་ལ་མོ་རེད། །
འཇིག་རྟེན་ཁམས་ལ་མངའ་མཛད་པའི། །
གུ་ལང་དབང་ཕྱུག་མཐུ་བོ་ཆེ། །
་ འབོད་དོ་ཁ་འཛིན་སྡོང་གྲོགས་མཛོད། །



30
བདུད་གླིང་གཡུལ་འགྱེད།
ཉི་མ་ཟླ་བས་མགོན་སྐྱབས་མཛོད། །
ས་འདི་ས་ངོ་མ་ཤེས་ན། །
ཟི་རོང་གཉིས་ཀྱི་སོ་མཚམས་ན། །
ས་བཙན་པོ་རིམ་པ་གསུམ་གྱིས་བསྐོར། །
མིང་འབོད་ན་ཀོ་ཌའི་ཡུལ་ལྗོངས་ཞེས། །
ཕྱི་བཙན་པོ་བྲག་རི་ཆབ་ཀྱིས་བསྐོར། །
ནང་བྲག་རི་ལྕགས་རི་བརྡུངས་པ་འདྲ། །
ལུས་གཤོག་དྲུག་མེད་ན་ཐར་ས་མེད། །
འདི་ན་འཕྲང་གཅིག་གདའ་ལེ་འདི། །
ནུབ་ལ་མི་རོའི་འཕྲང་ཁ་རེད། །
ཤིན་ཏུ་རྩུབ་འགྱུར་ཚལ་གྱི་ལམ། །
སོ་སྲུང་བུ་མོ་སྤུན་གཉིས་འདི། །
ཀོ་ཌ་ཡུལ་གྱི་ཟོ་དོར་རེད། །
མཐུ་དང་ནུས་པ་དྲག་རྩལ་ཆེ། །
ཐོག་དང་སེར་བ་ནད་ཀྱི་བདག །
དངོས་ཡོད་དངོས་མེད་གཉིས་ཀ་རེད། །
བསྟེན་ན་མགོན་སྐྱབས་བྱེད་མི་རེད། །
ང་འདྲ་ང་ངོ་མ་ཤེས་ན། །
ས་སྲིན་ཀླུ་བདུད་བུ་རྒྱུད་ལ། །
སྒོ་ང་དམར་པོའི་ནང་ནས་སྐྱེས། །
དམར་པོ་བཙན་སྐྱ་འབུམ་ཐུབ་ཟེར། །
བཙན་རྒོད་དམར་པོའི་བརྫུས་བུ་ཡིན། །
ཤ་དམར་ཟ་ཞིང་ཁྲག་དམར་འཐུང་། །



31
ཁྲོ་ཐུང་ཁྲོས་ནས་གཡུ་རྩེར་བརྟེན། ____
མགོ་ནག་ཀུན་གྱི་དབུགས་ལེན་ཡིན། །
སྐྱ་རོགས་མི་སྔོན་རྟ་སྔོན་འདི། །
ཨ་སྔོན་གནམ་གྱི་ཉི་ཟླ་རེད། །
དོག་མོ་ས་ཡི་རི་རྒྱལ་རེད། །
རྒྱ་མཚོའི་ནང་གི་ནོར་བུ་རེད། །
མི་ཉག་གཡུ་རྩེ་རྒྱལ་པོ་ཟེར། །
སྟོབས་ཀླུ་བཙན་དཔོན་དང་འདྲ་འདྲ་ཡིན། །
འདྲ་འདྲའི་ནང་ནས་ལྷག་ལེ་ཡིན། །
རྩལ་ས་ཐམ་དཔོན་དང་འདྲ་འདྲ་ཡིན། །
འདྲ་བའི་ནང་ནས་རྒྱལ་ལེ་ཡིན། །
ཁེབས་པ་གུར་དཀར་དཔོན་དང་འདྲ། །
འདྲ་བའི་ནང་ནས་ཆེ་ལེ་ཡིན། །
མཐོང་ཚད་འདུ་ལ་ཐོས་ཚད་ཞེད། །
རྒྱལ་འདི་འདྲའི་གོང་ལ་སུ་ཡང་མེད། །
དེ་ཚོ་གཏམ་གྱི་ཡིན་ལུགས་རེད། །
ད་རེས་ཚུར་ཆས་མགྲོན་ཆུང་ཁྱོད། །
གཉེན་ཨ་ཁུ་སྟག་རོང་ཡིན་པས་ཟེར། །
ཁོང་མི་ཉག་གཡུ་རྩེ་རྒྱལ་པོ་ལ། ། །
ཆུང་ནས་འདྲིས་ཟབ་ཆེ་བས་ཟེར། །
མ་ཟད་མཇལ་དུ་ཡོང་ཡིན་ཟེར། །
གཏམ་དང་འཕྲིན་ཆ་ཅི་འདྲ་ཡོད། །
གཡོ་ཆེན་མགོ་བསྐོར་མ་ཡིན་པའི། །
ཚིག་གསུམ་བླ་བོ་དྲང་ན་དགའ། །



32
བདུད་གླིང་གཡུལ་འགྱེད།
དྲང་ན་དགའ་བས་དྲང་གཏམ་གྱིས། །
ཤར་ཁ་ཡངས་ན་ཉི་ཟླ་འཆར། །
རྒྱུ་ལམ་ཡངས་ན་འགྲོ་ལམ་བདེ། །
གཏམ་ཁ་ཡངས་ན་ཤོད་ཁ་བདེ། །
ཟེར་ཡང་ཟེར་ལ་བདེན་ཡང་བདེན། །
རྒྱུས་རྒྱུ་མེད་པའི་མི་གསར་དེ། །
གཏམ་ཁ་བདེ་སྟེ་མཐའ་ཕུགས་མེད། །
དགོས་ངེས་དུས་ན་ཕྱི་ནང་འགྱུར། །
མི་ངན་མགོ་བོ་སྐོར་རོགས་རེད། །
ཨ་ཁུ་སྟག་རོང་རྒྱལ་པོ་དེ། ། །
ངོ་ཤེས་ཁ་གཏམ་ལེགས་པོ་མང་། །
ཡུན་དུ་འགྲོགས་ན་ཕྱི་ནང་འགྱུར། །
ཨ་ཁུའི་རྒྱུས་རྒྱུ་ཐེ་མ་ཚོམ། །
ཨ་ཀྱང་གཏམ་གྱི་ཀུ་རེ་ཡིན། །
ས་བཙན་གཤིན་རྗེའི་གྲེ་འགག་ལ། །
འགྲིམ་དགོས་ངེས་དོ་གལ་ཅི་འདྲ་ཡོད། །
མི་ཉག་གཡུ་རྩེའི་རྒྱལ་བློན་དང་། །
འཕྲད་དགོས་ངག་གཏམ་ཅི་འདྲ་ཡོད། །
ཁྲ་མོ་གླིང་གི་རྗེ་དཔོན་ཁྱོད། །
འབངས་སྡེ་སྐྱོང་ལུགས་ཅི་འདྲ་ཡོད། །
མ་ངན་འགོག་ཚ་ཇོ་རུ་དེ། །
ད་ལྟ་སྤྲང་འཁྱམས་གང་ན་སོང་། །
སྡེ་དང་ལུང་པའི་བྱེད་སྤྱོད་སོགས། །



33
ཁྲོ་ཐུང་ཁྲོས་ནས་གཡུ་རྩེར་བརྟེན།
འགྲོ་འདུག་སྤྱོད་ལམ་ཅི་འདྲ་ཡོད། །
གླུ་གོ་ན་གཏམ་ལ་དེ་ལན་གྱིས། །
མ་གོ་གླུ་ལ་འགྲེལ་པ་མེད། །
ཚུར་ཆས་ཡིད་ལ་དེ་ལྟར་ཞོག །
ཅེས་གླུ་དེ་ལྟར་བླངས་ནས་གཉིས་ཀས་ཨ་ཁུ་ཁྲོ་ཐུང་ཡིན་པ་ངོ་ཤེས་ནས་
རྟ་ ལས་ བབས་ པ་ དང་། སྟག་རོང་དཔོན་བློན་རྣམས་ཀྱིས་ ཁ་ གད་ གད།
སྐྱིད་པ་གུག་གུག ལུས་གུས་གུས་ཀྱིས་ཆིབས་པ་བཟུང་བ་དང་གདན་་་་་་
བཤམས་པ་སོགས་བྱས་ཏེ་གདན་ལ་འཁོད་པ་དང་ལྷན་སྟག་རོང་དཔོན་ནས་ཁྱི་
བདག་པོ་དང་འཕྲད་པ་ལྟར་དགའ་བའི་ཉམས་འགྱུར་ཚད་མེད་པ་བསྟན་ནས།
དར་དང་གསེར་དངུལ་བྲེ་གང་། ནོར་བུ་ཀེ་ཏ་ཀ་ཟེར་བ་ལྡོང་ར་ཁྲི་ལ་ལྷ་
འདྲེས་ཕུལ་བའི་ནོར་བུ་ཟ་འོག་སྣ་ལྔས་དྲིལ་བ་དེ་ཕུལ་ནས་ན་རེ། འདིར་
ཕེབས་ རྒྱལ་བློན་འགྲན་བྲལ་ གཉིས། ས་ འདིར་ ཕེབས་ པ་ བཀའ་དྲིན་ཆེ།
དོན་ཆེན་པོའི་ཞུ་བ་ཨེ་འདྲ་ཡོད་ཟེར་ནས་རང་གི་ངག་རྟ་ལ་དྲངས་ནས་གླུ་འདི་
བླངས་སོ། །
གླུ་ཨ་ལ་ཐ་ལ་ཐ་ལ་རེད། །
ཐ་ལ་གླུ་ཡི་ལེན་ལུགས་རེད། །
ལ་ལ་ངག་གི་འགུག་ལུགས་རེད། །
ལྷན་སྐྱེས་ལྷ་ལ་གསོལ་བ་འདེབས། །
ཁྲོ་རྒྱལ་ང་ལ་སྡོང་གྲོགས་མཛོད། །
བདེན་པའི་གླུ་སྣ་འདྲེན་རོགས་གྱིས། །
ས་འདི་ཚོའི་རྒྱུས་རྒྱ་ངེད་ལ་མེད། །
རིང་རིང་རྣ་བས་ཐོས་ཀྱང་མྱོང་། །
ཨ་ཕོ་བཞུགས་པའི་ཡབ་ཡུལ་རེད། །



34
བདུད་གླིང་གཡུལ་འགྱེད།
ང་འདྲ་ང་ངོ་མཁྱེན་བཞིན་པ། །
ང་ཨ་ཁུ་སྟག་རོང་རྒྱལ་པོ་ཟེར། །
འགོག་ཚ་ཇོ་རུ་མ་འཚར་གོང་། །
རྒྱ་ཚ་གླིང་ལ་མ་སྐྱེས་གོང་། ། །
དཔོན་ཁྲོ་རྒྱལ་མིན་པ་ཟེར་རྒྱུ་མེད། །
སྡང་བ་དགྲ་ཡི་ཁ་གནོན་ཡིན། །
བྱམས་པ་གཉེན་གྱི་སྐྱབས་གནས་ཡིན། །
གླིང་དཀར་ཆགས་པའི་གཞི་མ་ཡིན། །
ཕུ་ནུ་འཁོར་བའི་རྟེན་ཕུར་ཡིན། །
བརྒྱ་ཡར་མར་འགྲོ་བའི་སྣ་གཏད་ཡིན། །
ད་དུང་གླེང་ན་ཞེ་རེ་ཕམ། །
སྤྱི་དཔོན་གྱོད་ཀྱི་རྒྱ་མཚོ་དང༌། །
ཇོ་རུ་མི་ལྤགས་འདྲེ་གཏུམ་གཉིས། །
ཟ་འདོད་ཁྱི་སྤྱང་ཁ་སྡེབ་བྱས། །
རྒྱབ་རྩ་རྒྱ་ཚ་འདན་མས་འཚོས། །
བདེན་ཆེན་མི་དེ་ཁྲིམས་ལ་སྦྱར། །
རྫུན་མའི་བུ་ལ་ངོ་སོ་བསྟོད། །
བརྒྱ་ཡར་འགྲོ་མར་འགྲོའི་གཤར་ལམ་གཅོད། །
ཚོང་དཔོན་ནོར་བུ་བཟང་པོས་གཙོས། །
ཚོང་དཔོན་ཀུན་གྱི་རྒྱུ་ནོར་འཕྲོག །
མ་བསགས་ནོར་ལ་ལོངས་སུ་སྤྱོད། ། །
འདན་ཟ་ཧོར་རྒྱལ་པོའི་ནས་མཛོད་བརྐུས། །
ཕོ་ཁྲམ་ཡོངས་ལ་ནས་འགྱེད་བཀྱེས། །



ཁྲོ་ཐུང་ཁྲོས་ནས་གཡུ་རྩེར་བརྟེན།
35།
ད་རུང་དེ་བས་མི་ཚད་པའི། །
ཟི་མ་རྒྱལ་པོའི་རྟ་ཁྱུ་དེ། །
འགོག་ཚ་ཇོ་རུས་བརྐུས་ནས་ཐལ། །
ལེ་དང་ཁ་ཡོག་ང་ལ་ཕོག །
གཏམ་གཏམ་ཡང་མཐར་ཨ་ཁུ་དཀར། །
ཟི་མ་རྒྱལ་བློན་སྐུ་ལ་བསྡེས། །
གླིང་དཀར་ཕོ་ཁྲམ་རྟ་འགྱེད་བྱས། །
སྟག་རོང་དཔོན་ལ་རྟ་སྐལ་བཅད། །
རྟ་སྐལ་བཅད་པས་མ་ཕོངས་ཏེ། །
ཨ་ཁུར་རྩིས་མེད་བརྙས་བཞག་བྱས། །
ཇོ་རུས་བྱེད་བྱེད་སུ་ཡིས་བྱེད། །
རིམ་རིམ་ངན་ཤོར་སྐྱག་ལང་གིས། །
རྐུན་མའི་རྒྱབ་རྩ་ཁྲམ་པས་འཚོས། །
རིན་ཆེན་གསེར་གྱི་ཁྲི་ཁ་འཕྲོག །
སྐྱ་ལོའི་རྒྱུ་ནོར་ཡ་བདག་བྱས། །
སེང་འབྲུག་སྟག་རྩེའི་ནང་བཅུད་བྱས། །
ཁོ་གླིང་གི་རྒྱལ་པོ་ཡིན་ནོ་ཟེར། །
ཕྱོགས་གཞན་ཡོངས་ལ་དྲིལ་བསྒྲགས་བྱས། །
སྟག་རོང་རྡོག་པའི་འོག་ཏུ་མནན། །
བུ་སྟག་འཕེན་ཡོད་དེ་ན་ཚས་མནར། །
གཟིག་འཕེན་ཡོད་དེ་ཀུན་གཞི་བརླུང་། །
ཉ་ཚ་བསམ་མེད་བོང་རིང་དེ། །
ཨ་ཕའི་ཁ་ལ་ངག་འཁྲི་མེད། ། །



36
བདུད་གླིང་གཡུལ་འགྱེད།
བུ་ཡག་གདོང་བཙན་ཨ་དཔལ་འདི། །
དཔའ་རྩལ་སྟོབས་ཤུགས་འགྲན་མེད་ཀྱང་། །
མི་གཅིག་དཔའ་བས་བྱེད་བློ་མེད། །
རྟ་ཆེན་གཡུ་བྱ་རྟེའུ་སྔོན་འདི། །
འཛམ་བུ་གླིང་གི་རྟ་གཡང་རེད། །
རྒྱུགས་ན་ནམ་མཁའི་བྱ་རྗེས་དོས། །
རྒྱ་དབུས་བསྐོར་ན་མི་འགྱོད་དེ། །
རྟ་གཅིག་མགྱོགས་པས་བྱེད་བློ་མེད། །
རྒྱབ་རྟེན་ཁྱེད་ལ་བྱེད་བསམ་གྱིས། །
བློ་མཐུན་གྲོས་ཁ་ནང་ནས་འགྲིག །
མཐུན་མཐུན་ཡིབ་ནས་ཡོང་ལེ་ཡིན། །
གནའ་མི་བོད་ཀྱི་གཏམ་དཔེ་ལ། །
ཚོང་དང་ཉེ་བ་དགའ་ཐང་གསུམ། །
ཨེ་ཡག་བསམ་ནས་བྱས་ལེ་ཡིན། །
མཁར་དང་སྒོ་མོ་ཨ་ཤིང་གསུམ། །
ཨེ་བཙན་བསམ་ནས་བཟོས་ལེ་ཡིན། །
དགའ་རོགས་ཤག་རོགས་ཇག་རོགས་གསུམ། །
ཨེ་བཟང་བསམ་ནས་བཟོས་ལེ་ཡིན། །
དེ་ནས་རྒྱལ་བློན་དྲིན་ཆེན་གཉིས། །
ང་རང་ཨ་ཁུ་ཁྲོ་རྒྱལ་དེ། །
སྐྱེ་ས་ཁྲ་མོ་གླིང་ལ་རེད། །
བསམ་པ་ནག་པོ་བདུད་ལ་དགའ། །
བདུད་ཀྱི་བསྟན་པ་ཆུས་ལ་བསམ། །



37
ཁྲོ་ཐུང་ཁྲོས་ནས་གཡུ་རྩེར་བརྟེན།
བསམ་བསམ་དོན་གཉིས་ཨེ་འགྲུབ་བསམ། །
སྟག་རོང་དཔོན་པོ་ཁྲོ་རྒྱལ་ངར། །
གླིང་གི་རྒྱལ་ས་མ་དབང་ཡང་། །
ད་རུང་སྟག་རོང་ཕ་གཞིས་ལ། །
སྡེ་ལ་དུག་མཚོ་འཁོལ་མ་ཟེར། །
བརྩིས་ན་ཁྲི་སྐོར་བཅུ་གཉིས་ཡོད། །
སྡེ་ཡན་ཙི་ཙི་གྲངས་མེད་ཡོད། །
ཕྱུག་ལ་འགྲན་ཟླ་ཡོད་ལེ་མིན། །
བསྡད་ན་དར་ཟབ་འབོལ་གདན་ཡིན། །
བཏུང་ན་ཇ་ཆང་འོ་མ་ཡིན། །
བཟས་ན་ཁ་མངར་སྦྲང་རྩི་ཡིན། །
བཅུད་ཆེ་ཤ་ཐུད་མར་གསུམ་ཡིན། །
ཡིན་ཡང་བསམ་བློ་མི་དགའ་འདུག །
འཐབ་བཞག་ན་ཨ་ཡ་ལོས་ཡོང་སྟེ། །
མཐའ་གཞུག་རྒྱལ་ཁ་མི་ཐོབ་འདུག །
མི་ཐོབ་རྩ་བ་བུ་ལ་ཐུག །
བུ་རྒྱུད་ནང་གྲོས་མི་འགྲིག་འདུག །
དེ་ཡིན་ཡང་ཁོ་ལ་ཨའུ་ཙི། །
ཁྱོད་མི་ཉག་གཡུ་རྩེ་རྒྱལ་པོ་དེ། །
ཞལ་མ་མཇལ་ལོ་གྲངས་དུ་མ་སོང་། །
སྐུ་ཞལ་རས་བཀྲག་མདངས་ཇེ་ཆེ་རེད། །
ཞལ་མཇལ་དུས་སྣང་བ་དགུང་དང་མཉམ། །
སྐུ་གཟི་བརྗིད་འུར་རེ་མཇལ་ལུགས་ལ། །



38
བདུད་གླིང་གཡུལ་འགྱེད།
ང་རང་བསམ་པ་འགྲུབ་ལུགས་ལ། །
ཇག་དཔོན་བཙན་སྐུ་འབུམ་ཐུབ་ཁྱེད། །
བདེ་མོའི་སྐུ་ཁམས་བཟང་ལུགས་ལ། །
རྨི་ལམ་མིན་ན་སྐྱིད་པ་ལ། ། །
སྐྱིད་སྐྱིད་ཉི་མ་ཤར་ལེ་རེད། །
སྡུག་གི་མུན་པ་ཡལ་ལེ་རེད། །
བཀྲ་ཤིས་དར་གྱིས་སྣ་དྲངས་པའི། །
རིན་ཆེན་ནོར་བུ་ཀེ་ཏ་ཀའི། །
ཡོན་ཏན་ལོ་རྒྱུས་རིམ་གྱིས་ཞུ། །
གླིང་དཀར་རྒྱུ་ནོར་ལས་ཀྱང་དགའ། །
གསེར་དངུལ་ཏྲམ་ཁ་བྲེ་གང་བཅས། །
དེ་རིང་མཇལ་བའི་མཇལ་རྟེན་ཡིན། །
ང་སྟག་རོང་ཨ་ཁུ་དཔོན་བློན་འདི། །
རྒྱལ་པོའི་རྫོང་ལ་ཁྲིད་རོགས་མཛོད། །
ཚེ་འདིར་སྐྱིད་སྡུག་མཉམ་སྐྱོང་ཞུ། །
ལེགས་ཉེས་ཞུ་བ་རིམ་གྱིས་ཡོད། །
རྫུན་གཡོ་གཏམ་མ་ཡིན་དགའ་རབ་དཔང༌། །
བདེན་ཅན་བདེན་མཐའི་རིམ་གསལ་ཡོང་། །
གླུ་འཁྲུལ་པ་བྱུང་ན་མཐོལ་ལོ་བཤགས། །
ངག་འཆལ་བ་བྱུང་ན་བཟོད་པར་གསོལ། །
འགྲན་མེད་རྣམ་གཉིས་ཐུགས་ལ་ཞོག །
ཅེས་གླུ་དེ་ལྟར་བླངས་པས་མི་ཉག་གཡུ་རྩེ་རྒྱལ་པོའི་བསམ་པ་ལ། སྟག་
རོང་དཔོན་གྱི་ཚིག་བདེན་པ་གསེར་གྱི་ཐིགས་པ་རེད། ཇོ་རུ་ནག་བཙོག་དེ་



39
ཁྲོ་ཐུང་ཁྲོས་ནས་གཡུ་རྩེར་བརྟེན། །
འཛམ་གླིང་ཕུང་ལ་འཇུག་པའི་མི་རེད། དེས་ངེད་ཅག་བདུད་ཀྱི་རྒྱལ་ཁབ་
ཡོངས་ལ་འཚེ་བ་ཡོང་བ་ཐག་ཆོད། ཁྲོ་ཐུང་འདི་ཕྱི་ནང་སྒྱུར་བའི་སྣ་འདྲེན་
དུ་འབོད་མ་དགོས་གྲོགས་སུ་ཁུག་པ་འདི་བདུད་ལྷའི་ཁ་འཛིན་རེད་བསམ་སྟེ།
ཁ་འཛུམ་ཁོག་འཛུམ་དང་བཅས་དགའ་བའི་ཉམས་བསྟན་ཏེ་ན་རེ། ཐག་
རིང་ནས་བྱོན་ པའི་ སྟག་རོང་དཔོན་འོ་མ་ བརྒྱལ་ ཕེབས་ པ་ཡག་ནས་བྱུང་།
དགའ་ཡ་ལེ་རྒྱལ་པོའི་རྫོང་ལ་འགྲོ། ལས་ སྐྱིད་ སྡུག་བྱ་ བ་ མཉམ་ རྒྱུ་བྱེད། །
མཐུན་མཐུན་གྲོས་ཁ་རིམ་གྱིས་ཡོད་ཟེར་བས་ཨ་ཁུ་དགའ་ནས་བློ་བག་ཕེབས་པ་
བྱུང་། འཕྲང་སྲུང་བུད་མེད་གཉིས་ཀྱིས་ཁྲག་རྐྱལ་པ་གང་དང་། འབྲོང་ཤ་
རྐང་པ་གཉིས་ཁྱེར་བྱུང་བ་ཁོ་གཉིས་ཀྱིས་ལྷག་མེད་བཟས་པས་སྟག་རོང་དཔོན་
བློན་ཧ་ལས་ཏེ་མི་འདིའི་སྟོབས་ལ་བསམ་ནས་ཡིད་མགུ། དེ་ནས་བཙན་སྐྱ་
དང་སོ་སྲུང་བྱ་མ་གཉིས་ཀྱིས་འཕྲང་གི་ལམ་བསལ་ཏེ་རྡོ་ཕ་བོང་རྣམས་གཡས་
བསྒྲིལ་གཡོན་བསྒྲིལ་བྱས་ཏེ་སྟག་རོང་དཔོན་བློན་རྟ་དྲེལ་དང་བཅས་པ་བསུས་
རྗེས་གཡུ་རྩེ་དང་བྱ་ནག་སྡེར་མཆུ་གཉིས་ཀྱིས་སྔར་བཞིན་རྡོ་ཕ་བོང་ཆེན་པོས་
ལམ་བསུབས་ནས་འགྲོ་ལམ་མེད་པར་བྱས་ནས་རྟིང་མནན་ནས་ཡོང་བ་དང་
གླིང་སྟག་རོང་ཤོག་ཤིན་ཏུ་ཞེད་དགོས་པ་བྱུང༌། དེ་ན་སྟག་རོང་དཔོན་བློན་
རྣམས་དེ་ནུབ་ལ་མོའི་རྩེར་སྒར་བབས། གཡུ་རྩེ་རྒྱལ་བློན་གཉིས་རྫོང་དུ་སོང་།
སོ་སྲུང་གཉིས་ཕྱིར་ལོག་ནས་འཕྲང་ལ་དེར་གནས། ཕྱི་ནང་སྟག་རོང་དཔོན་
བློན་ལ་བདུད་ཀྱི་རྫོང་དཔོན་ཞིག་ཡོད་པ་དེས་སྒར་གྲ་བསྒྲིགས་ཏེ་འཚོ་ཟས་ཅི་
རིགས་ཀྱི་སྲི་ཞུ་བྱས་ཏེ་མི་ཁྱིམ་གཅིག་པ་ལྟར་ ཉམས་པ་བདུད་དང་སྤྱོད་པ་་
འདྲེས་སོ། །
སྟག་རོང་གི་གཞིས་ སྡོད་གཉེར་འབུམ་དགའ་ནས་ཁྲོ་ཐུང་དཔོན་བློན་
བསྐྱོད་སོང་བ་མཐོང་ནས་བློ་མ་བདེ་ཀམ་ཀམ་གྱིས་ཉ་ཚ་དང་གསེར་མཚོ་གཉིས་
ལ་ཆ་བྱས་པས་མ་ཚད་སྐྱིད་ལྷ་མཁར་དུ་སྟག་འཕེན་དང་གཟིག་འཕེན་གཉིས་ལ་



40
བདུད་གླིང་གཡུལ་འགྱེད།
བང་མི་བཏང་བས། སྲས་རྣམས་དུས་གཅིག་ཏུ་འདུས་ཏེ་ཁྲོ་ཐུང་དཔོན་བློན་
གྱི་རྗེས་འདེད་དུ་གཟིག་འཕེན་དང་ཉ་ཚ་གཉིས་ཀྱིས་རྟ་པ་བརྒྱ་ཁྲིད་དེ་རྗེས་
འཚོལ་བཞིན་ཤ་ཁྱིས་ཤ་བ་འདེད་པ་ལྟར་སོང་བས་ཟི་མ་གླིང་གི་ས་མཚམས་
ནས་བྱང་རླུང་སྦུད་པའི་རྐྱེན་གྱིས་རྗེས་མ་མཐོང་ནས། མ་གིའི་ཁྲ་བོ་ལ་དང་
མ་གིའི་ཟ་མ་གནམ་ལའི་སྒོ་ལ་མན་ཆད་དང་། བྱང་ཟི་མའི་མགྲོན་ལམ་བར་
མའི་ཚུན་ཆད་བཙལ་ཀྱང་རྗེས་མ་རྙེད་ནས་ཁྲ་མོ་གླིང་དུ་ཞག་དགུའི་ནང་ཚུར་
འབྱོར་ནས་ཅི་བྱ་མེད་པའི་སྐབས། གསེར་མཚོའི་ངག་བཞིན་སྐུ་རྗེ་གེ་སར་
རྒྱལ་པོའི་མདུན་གང་ཅིའི་ཐད་ཅི་དྲག་བཀའ་སློབ་ཞུ་བར་བུ་ཉ་ཚ་ཨ་བརྟན་
དཔོན་བློན་ལྔ་ཕེབས། རྫོང་སྲུང་དམག་གིས་ཆིབས་ཁ་བླངས་ཏེ་མདུན་་་་་
བསུས་ཏེ་རྫོང་བཞུགས་རྒྱལ་བློན་འཚོགས་པའི་སར་འབྱོར་ནས། ཡུངས་མར་
ཇ་ཡི་སྐྱེམས་ཞུས་དྲངས། ཉ་ཚེས་དར་བཏང་ནས་འགྲན་མེད་གེ་སར་རིན་པོ་
ཆེ། དོན་གལ་ཆེན་ཞུ་བ་འདི་འདྲ་ཡོད། ཐུགས་དགོངས་པ་གཡོ་མེད་གླུ་ལ་
གསོན། ཟེར་ནས་ཐ་ལ་ལྡེམ་ཆུང་ལ་དྲངས་པའི་གླུ་འདི་ལྟར་ཕུལ་ལོ། །
ཨོཾ་མ་ཎི་པདྨེ་ཧཱུྃ། །
གླུ་ཨ་ལ་ཐ་ལ་ཐ་ལ་རེད། །
ཐ་ལ་གླུ་ཡི་ལེན་ལུགས་རེད། །
ལ་ལ་ངག་གི་འགུག་ལུགས་རེད། །
སྐྱབས་བསླུ་མེད་དཀོན་མཆོག་རྣམ་གསུམ་མཁྱེན། །
ཆོས་སངས་རྒྱས་བསྟན་པ་དར་བ་ཤོག །
ལྷ་ཀླུ་གཉན་གསུམ་དགྲ་ལྷའི་དཔུང༌། ། །
མཐུན་རྐྱེན་ཝེར་མའི་ཚོགས་རྣམས་ལ། །
གསོལ་བ་འདེབས་སོ་སྡོང་གྲོགས་མཛོད། །
ཡུལ་ཁམས་ཆོས་ལ་འགྱུར་བ་ཤོག །



ཁྲོ་ཐུང་ཁྲོས་ནས་གཡུ་རྩེར་བརྟེན།
གསེར་ཁྲི་རིན་ཆེན་ཁྲི་སྟེང་ནས། །
ཞལ་མཇལ་ན་ངན་སོང་སྐྱེ་སྒོ་གཅོད། ། །
གསུང་ཐོས་ན་ཚེ་འདིའི་འགལ་རྐྱེན་སེལ། །
ཐུགས་བླ་མ་སངས་རྒྱས་རིན་པོ་ཆེ། །
འདི་ཕྱིའི་སྐྱབས་གནས་རིན་པོ་ཆེ། །
ཐུགས་འཁྲུལ་མེད་དལ་གཅིག་ང་ལ་གསོན། །
ཨ་ཕ་སྟག་རོང་དཔོན་པོ་དེ། །
རྒྱལ་པོ་ཁྱེད་ལ་ལྟ་བ་ལོག །
བླ་མ་སངས་རྒྱས་མི་རུ་འཛིན། །
ནང་ཕུ་ནུ་ཡོངས་ལ་འཁོན་འགྲས་བྱེད། །
ཚེ་རོགས་ཨ་མའི་སྟེང་ན་རྩུབ། །
མི་མཐུན་དགྲ་བོ་ནང་ལ་བསུ། །
བློ་དང་གྲོས་ཁ་ཕྱི་ལ་བྱེད། །
ཉིན་ཤས་སྔོན་གྱི་ཉིན་ཞིག་ལ། ། །
སྟག་རོང་ནང་གྲོས་དགོས་དོ་ཟེར། །
ནང་འཁོར་གྲོས་ལ་ཚོགས་པའི་དུས། །
རྗེ་ལ་དོ་བསྡོ་བྱེད་དགོས་ཟེར། །
ཕ་ནུ་ནང་རྨེ་བྱེད་དགོས་ཟེར། །
དམག་དང་བུ་རྟ་བསྡུ་དགོས་ཟེར། །
ངེད་སྤུན་གསུམ་ཨ་མ་གསེར་མཚོ་བཞི། །
རུ་འདྲེན་ཕལ་ཆེར་བློ་གྲོས་གཅིག །
ཟེར་ཟེར་ཨ་ཡ་མ་ཉན་དུས། །
ཕོ་ཁྲོ་ལུས་ལག་ལེན་མ་ལ་འཐབ། །



42
བདུད་གླིང་གཡུལ་འགྱེད།
མ་རྒྱབ་བུ་ཡིས་འཚོ་འདྲའི་སྐབས། །
ལག་ལེན་གལ་ལ་ཐུག་པའི་དུས། །
ཆེ་འགོས་རྣམས་ཀྱིས་བར་མཚམས་བཟུང་། །
གདོང་བཙན་ཨ་ཕའི་རྗེས་ལ་འབྲང་། །
ཡ་ཐོད་ཐར་པའི་ཟོར་སྣ་སོགས། །
ཤེས་མེད་ནང་གཡོག་འགའ་རེ་བཅས། །
རྒྱུ་ཟབ་རྒུ་བཀལ་ནས་རི་བྱོལ་སོང་། །
ངེད་ཨ་ནུ་གཟིག་རོང་དབེན་ལ་བསྡད། །
བུ་མཆེད་གཉིས་རྗེ་ཡི་མདུན་སར་གནས། །
ཆ་བང་མི་འབྱོར་ནས་ར་མདར་སོང་། །
རྗེས་ཞིབ་པར་བཏུས་ནས་གཤར་ན་ཡང་། །
ཡར་མར་སོང་བའི་རྗེས་མ་མངོན། །
གཟིག་འཕེན་ཉ་ཚ་རྟ་པ་བརྒྱ། །
ཞག་དགུའི་དུས་མཚམས་ཚུར་ལ་འབྱོར། །
ཅི་བྱ་མེད་པའི་དུས་གཅིག་ཤར། །
དེ་ནས་གེ་སར་རིན་པོ་ཆེ། །
ཨ་ཁ་མ་བཞི་དཔོན་པོ་དེར། །
དམ་སྲི་གདུག་འདྲེ་སྙིང་ལ་ཞུགས། །
མངོན་སུམ་གསོན་འདྲེར་གྱུར་ནས་ཐལ། །
ལས་ཅི་བྱེད་ཆགས་བཞག་འཕེར་ལེ་མིན། །
ལས་ཡག་ཉེས་གཉིས་ཀྱི་སོ་མཚམས་འདིར། །
ཐུགས་མཁྱེན་པའི་བཀའ་སློབ་གནང་དུ་གསོལ། །
ཞུ་ཕོད་ལར་ནས་མ་ཡིན་ཏེ། །



ཁྲོ་ཐུང་ཁྲོས་ནས་གཡུ་རྩེར་བརྟེན།
43
རྒྱལ་གེ་སར་ཡིན་ཡང་བརྩི་རྒྱུ་དང་། །
ང་ཉ་ཚ་ཡིན་ཡང་བརྩེ་བ་སོགས། །
ཨ་ཕ་དཔོན་ལ་མེད་ངེས་རེད། །
སྡང་བ་དགྲ་ལ་བློ་སྙིང་གཏད། །
སྒོས་དགྲ་སྤྱི་བོའི་གཙུག་ལ་ཁུར། །
ཇུས་ཕྱི་ནང་གོང་བ་བརྗེ་ངེས་རེད། །
གསེར་ཕྱེ་ཆུ་ལ་འཕོ་ངེས་རེད། །
ད་རེས་འདི་འདྲ་མ་བྱུང་དགོས། །
རབ་ན་ཨ་ཕ་མཁར་ལ་གདན། །
འགྲོ་དབང་མེད་པའི་མཚམས་སྦྱོར་བྱེད། །
འབྲིང་ན་ཕ་བུ་གསོན་བྲལ་བྱེད། །
རྒྱུ་ནོར་སྐལ་བ་གང་དྲག་སྤྱོད། །
ཐ་ན་ཕ་བུ་ནང་རྨེ་བྱེད། །
གཏམ་ངན་ཕྱོགས་ཀུན་གྲགས་ལེ་བྱེད། །
ཁ་ཙམ་མིན་པའི་ཞུ་བ་ལ། །
གནའ་མི་བོད་ཀྱི་གཏམ་དཔེ་ལ། །
ཟས་མ་ལ་བསྐུངས་ནས་སུ་ལ་སྦྱིན། །
གཏམ་ཕ་ལ་གསང་ནས་སུ་ལ་ཤོད། །
སྐྱབས་བླ་མ་མི་བསྟེན་སུ་ཞིག་བསྟེན། །
དཔེ་ཟེར་ཡང་ཟེར་ལ་བདེན་ཡང་བདེན། །
ད་རེས་འགྲོ་སྤྱོད་འདི་བྱེད་སོགས། །
བཀའ་སློབ་བདུད་རྩིའི་ཆར་ཟིམ་གྱིས། །
བདག་ཅག་སྐོམ་པའི་གདུང་བསལ་ཞིང་། །



བདུད་གླིང་གཡུལ་འགྱེད།
ཚིམ་པའི་བཀའ་ཁྱབ་གནང་དུ་གསོལ། །
གླུ་འཁྲུལ་བ་སོང་ན་མཐོལ་ལོ་བཤགས། །
ངག་འཁྱལ་བ་སོང་ན་བཟོད་པར་གསོལ། །
འགྲན་བྲལ་རྒྱལ་པོའི་ཐུགས་ལ་ཞོག །
ཅེས་གླུ་འདི་ལྟར་ཕུལ་བས་རྒྱལ་མཆོག་གེ་སར་རིན་པོ་ཆེས་ཐུགས་བརྩེ་བ་
དང་བཅས་བུ་ཉ་ཚ་ལ་བྱུག་བྱུག་མཛད་ནས་ཏིང་ངེ་འཛིན་གྱི་དགོངས་པ་ལ་
མཉམ་པར་བཞག་པའི་མཐར། བཀའ་མངག་གི་མགུར་གླུ་འདི་ཁྲོམ་ཆེན་
ཟིལ་གནོན་གྱི་ངག་རྟ་ལ་དྲངས་ནས་གསུངས་སོ། །
ཨོཾ་མ་ཎི་པདྨེ་ཧཱུྃ། །
གླུ་ཨ་ལ་ཐ་ལ་ཐ་ལ་རེད། །
ཐ་ལ་ལ་མོ་ལ་ལ་རེད། །
ལ་ལ་ངག་གི་འགུག་ལུགས་རེད། །
ཟངས་མདོག་དཔལ་རིའི་ཕོ་བྲང་ནས། །
གུ་རུ་པདྨ་འབྱུང་གནས་ལ། །
རིག་འཛིན་གྲུབ་ཐོབ་རྒྱ་མཚོས་བསྐོར། །
གཡེངས་མེད་ངང་ནས་གསོལ་བ་འདེབས། །
བདེ་ཆེན་ཐུགས་ཀྱི་དགོངས་ཡངས་ནས། །
བྱིན་རླབས་དངོས་གྲུབ་ཆར་ལྟར་ཕབ། །
རང་རྒྱུད་ཞིང་ས་བརླན་པར་ཤོག ། །
བྱང་སེམས་མྱུ་གུ་འཁྲུངས་པར་ཤོག ། །
གཞན་ཕན་ལོ་འདབས་རྒྱས་པར་ཤོག །
སྐུ་གསུམ་འབྲས་བུ་འཁྲུངས་པར་ཤོག །
ས་འདི་རྨ་ཡུལ་གླིང་དཀར་སྟོད། །



ཁྲོ་ཐུང་ཁྲོས་ནས་གཡུ་རྩེར་བརྟེན།
རྫོང་འདིར་སེང་འབྲུག་སྟག་རྩེ་ཟེར། །
ང་འདྲ་གླིང་རྗེ་གེ་སར་ཟེར། །
རྒྱལ་མིང་ཐོགས་པ་ད་ཞག་རེད། །
ཚོ་དྲུག་གླིང་གི་རྗེ་དཔོན་ལ། །
ལས་བསྐོས་གོང་མ་ལྷ་ནས་བསྐོས། །
ནག་ཕྱོགས་བདུད་ཀྱི་ཁ་གནོན་ལ། །
བསྐོས་པ་སྨོན་ལམ་ཡོད་པས་ཟེར། །
ལས་ཀ་བྱ་བ་རྗེས་ལ་རེད། །
དེ་ནས་ལྷ་ཕྲུག་དཔའ་རྩལ་ཅན། །
ཁྱུང་སྒོ་ངའི་ནང་ནས་གཤོག་དྲུག་རྒྱས། །
སྟག་མ་ལུའི་ཁོག་ནས་འཛོམ་དྲུག་རྒྱས། །
བུ་ན་ཚོད་ཆུང་སྟེ་ཤེས་རྩལ་ལྡན། །
བུ་ཁྱོད་ཡོན་ཏན་ལྡན་པའི་མི། །
གེ་སར་ལ་དད་པ་མ་འཆུག་གདའ། །
སྐུ་ལ་བར་ཆད་མ་བྱུང་ན། །
གླིང་དཀར་ཆགས་རྟེན་ཡོང་ངེས་རེད། །
ཐུགས་སེམས་སྐྱོ་བ་མ་གནང་དང༌། །
མདང་གསུམ་ཉལ་བའི་རྨི་ལམ་ན། །
རྒྱ་སྟག་ཁྲ་བོ་མེ་རི་ཅན། །
དེ་འཁོར་གཡི་གཟིག་གཅན་གཟན་འགའ། །
ནགས་རི་ཕྱུག་མོའི་རྩེ་མོ་ནས། །
སེང་གེས་གཡུ་རལ་གསིག་པའི་དུས། །
རྒྱ་སྟག་ཤར་ལ་མཆོངས་པ་རྨིས། །



བདུད་གླིང་གཡུལ་འགྱེད།
ཤར་དུག་རིའི་གསེབ་ལ་འཛུལ་བ་རྨིས། །
རི་དེ་ནས་ན་བུན་འཐུལ་བ་ཡིས། །
གླིང་ལྷ་ཁང་མུན་པས་སྒྲིབ་པ་རྨིས། །
དེ་རྗེས་ལྷ་ཀླུ་གཉན་གསུམ་དང་། །
གླིང་ལྷ་མིས་མེ་ཆེན་སྤར་བ་ཡིས། ། །
ཤར་དུག་རི་ལྷག་མེད་བསྲེགས་པ་རྨིས། །
སྟག་གཟིག་འཛོམ་དྲུག་མ་ཉམས་པ། ། །
སེང་དཀར་མོའི་འཁོར་ལ་འཁྲི་བ་རྨིས། །
ཤར་ནགས་རི་བསྲེགས་པའི་ཤུལ་མལ་ན། །
གསེར་དངུལ་གཡུ་བྱུར་མར་གད་སོགས། །
ནོར་སྣ་ཟད་མེད་རྡོལ་བ་རྨིས། །
ད་རུང་ཉམས་སྣང་གྲངས་ལས་འདས། །
དཔྱད་ན་རྨི་ལམ་མ་ཞན་གདའ། །
རྒྱ་སྟག་སྟག་རོང་དཔོན་ལ་ལྟ། །
གཟིག་ཐིག་ལེ་གདོང་བཙན་དཔོན་ལ་ལྟ། །
གཡི་གཅན་གཟན་སོ་སོའི་འཁོར་ལ་ལྟ། །
ནགས་རི་རི་རྒྱལ་ཕྱུག་མོ་དེ། །
གླིང་དཀར་མ་སྲུའི་བླ་རི་རེད། །
སྐྱ་ལོ་ཚང་གི་སྒེར་རི་རེད། །
སེང་གེ་སེང་ཆེན་ང་ལ་བླ། །
གཡུ་རལ་སྔོན་པོ་གསིག་པ་དེ། །
དཔའ་ཁ་རྒྱལ་ས་བདག་པའི་རྟགས། །
རྒྱ་སྟག་ཤར་ལ་མཆོངས་པ་དེ། །



ཁྲོ་ཐུང་ཁྲོས་ནས་གཡུ་རྩེར་བརྟེན།
སྟག་རོང་ཤར་ལ་བསྐྱོད་པའི་བརྡ། །
ཤར་ལ་དུག་རི་ཡོད་རྒྱུ་དེ། །
ཤར་བདུད་གདུག་པ་ཞིག་ལ་ལྟ། །
སྟག་དུག་རིའི་གསེབ་ཏུ་འཛུལ་བ་དེ། །
ཤར་བདུད་ཁྲོད་དུ་འགྲོ་བའི་བརྡ། །
རི་དེ་ནས་ན་བུན་འཐུལ་བ་དེ། །
བདུད་ནག་ཕྱོགས་དགྲ་ཞིག་ལངས་པའི་རྟགས། །
གླིང་དཀར་ལྷ་ཁང་སྒྲིབ་རྒྱུ་དེ། །
གླིང་གི་ཇུས་ལ་གཟན་པའི་རྟགས། །
གླིང་ལྷ་མིས་མེ་ཆེན་སྤར་བ་དེ། །
ལྷ་མིའི་དཔུང་བསྒྲིགས་དཔའ་ཁ་མེས། ། །
གདུག་པ་ནག་ཕྱོགས་བསྲེགས་པའི་རྟགས། །
སྟག་གཟིག་སེང་ལ་འཁྲི་རྒྱུ་དེ། །
ཕ་ཁུ་སྟག་རོང་ཡབ་སྲས་དེ། །
གེ་སར་ང་ལ་ཚུར་འཁོར་རྟགས། །
ནགས་བསྲེགས་མལ་ནོར་མཛོད་རྡོལ་བ་དེ། །
རིན་ཆེན་གཏེར་རྫོང་ལོན་པའི་རྟགས། །
རྨི་ལམ་དཔྱད་གཞི་ལེགས་ནས་བྱུང་། །
ཨ་ཁུ་སྟག་རོང་རྒྱལ་པོ་དེ། །
ལྷ་རྟ་མགྲིན་དམར་པོའི་སྤྲུལ་པ་རེད། །
སྲིད་གསུམ་དགྲ་ལ་ལངས་ཀྱང་རུང་། །
ལུས་སྲོག་ལ་དགྲ་ཡིས་ཚུགས་ལེ་མིན། །
གེ་སར་ང་ལ་སྡང་རྒྱུ་དེ། །



48
བདུད་གླིང་གཡུལ་འགྱེད།
གོང་མ་ལྷ་ནས་སྨོན་ལམ་ཁྱད། །
དགྲ་སྣ་ཟན་ཁྲིད་བྱེད་མི་རེད། ། །
ང་ཡང་དམ་ཚིག་ཉམས་དོན་མེད། །
བུ་ཡང་ཕ་ལ་སྡང་དོན་མེད། །
སྡེ་འབངས་ཁྲ་མོས་ཁྲེལ་དོན་མེད། །
དཔའ་རྟུལ་ཐུགས་ལ་འགལ་དོན་མེད། །
གསེར་མཚོས་སྲི་ཞུ་མ་འཆུག་དགོས། ། །
གེགས་མེད་དབུ་ཐོན་ངེས་ཐག་ཆོད། །
ལྷ་ཁང་གཡུང་དྲུང་འཁྱིལ་པ་ལ། །
ཚོགས་དང་མར་མེ་གསར་འབུལ་གྱིས། །
དམ་ཅན་ཆོས་སྐྱོང་མཆོད་བསྟོད་མཛོད། །
འདི་དང་འདི་བྱེད་འདུན་གྲོས་དེ། །
གོང་མ་ལྷ་ཡི་ལུང་དང་བསྟུན། །
རིང་མིན་ཆ་ངག་རིམ་པས་ཡོད། ། །
སྲས་དང་གསེར་མཚོ་གཞིས་སྡོད་ལ། །
མུ་ཏིག་རིན་ཆེན་སེ་མོ་དོ། །
བརྒྱ་ཕྲེང་རེ་རེའི་སྐྱེས་མ་ཡོད། །
རྒྱུ་ཆུང་ཡང་རྟེན་འབྲེལ་ཕུན་སུམ་ཚོགས། །
མུ་ཏིག་བསྟར་ལ་བརྒྱུས་པ་བཞིན། །
ལྷ་རྒྱུད་སྲས་རྒྱུད་མི་ཉམས་ཤིང༌། །
དམ་ཚིག་རྣམ་པར་མཐུན་པར་ཤོག །
ལྷ་སྲས་ཉ་ཚའི་ཐུགས་ལ་ཞོག །
ཅེས་འགག་མེད་རྡོ་རྗེའི་གསུང་ གླུ་དེ་ལྟར་བསྩལ་བས་ཉ་ཚ་རྗེས་སུ་ཡི་



ཁྲོ་ཐུང་ཁྲོས་ནས་གཡུ་རྩེར་བརྟེན།
རངས་ཏེ་ལ་མོར་གདན་ལས་བཞེངས་ནས་ཞབས་རྡུལ་སྤྱི་བོར་བླངས་སོ། །
དེ་ནས་ཞག་གསུམ་བར་རྫོང་དུ་བཞུགས་ཏེ་རྒྱལ་བློན་ཐམས་ཅད་གསུང་
གླེང་སྣ་ཚོགས་པ་དང་དགའ་སྐྱིད་ཀྱི་ངང་ལ་བཞུགས། དེའི་ཚེ་ནེའུ་ཆུང་ནས་
ཀྱང་རྒྱལ་མཆོག་རིན་པོ་ཆེའི་བཀའ་ལུང་དང་མཐུན་པའི་རྨི་ལམ་ཞིག་ཉ་ཚ་ལ་
བརྡ་བཀྲོལ་བས་དོན་ཞིབ་པར་རྟོགས་ནས་འབྲལ་མི་ཕོད་པའི་འདུན་པ་དང་
བཅས་ཕྱིར་ལོག་སྟེ་ཕོ་རོག་སྙིང་རྫོང་དུ་འབྱོར་ནས་རྒྱལ་མཆོག་རིན་པོ་ཆེའི་
བཀའ་ལུང་དང་ནེའུ་ཆུང་ལ་རྨི་ལམ་བྱུང་ཚུལ་སོགས་ཞིབ་པར་བརྗོད་པའི་དོན་
ཐམས་ཅད་ཡིད་ལ་ཆུད་ནས་བདེ་བར་བཞུགས་ཤིང་སྐུ་རིམ་ལ་འབད་དོ། །



50
ལེའུ་གཉིས་པ།
དབང་བྱེད་ཁྲོ་ཐུང་ཁྲག་རལ་མ། །
གེ་སར་བརླག་ཆེད་གླིང་དུ་འོངས། །
ནེ་ནེས་བདུད་ལ་དུག་ཆང་དྲངས། །
བླ་གནས་བཏུལ་ཞིང་བློ་རིག་མནོལ། ། །
དེ་ཡི་དུས་སུ་ཨ་ཁུ་ཁྲོ་ཐུང་དང་མི་ཉག་གཡུ་རྩེ་རྒྱལ་པོ་གཉིས་བཀའ་གྲོས་
ལ་བརྩོན་པའི་ཚེ་དམ་ཉམས་བདུད་ཀྱི་རྟེན་ཕུར་ཡིད་འཕྲོག་དབང་བྱེད་མ་དེ་
ཁྲག་གི་རལ་པ་གྱེན་ལ་གཟེངས། མཆེ་བཞི་རྫ་ལྟར་གཙིགས། ནུ་མ་མཛོད་
དར་གྱིས་བསྡམས། རྔམ་རྔམ་བརྗིད་བརྗིད་ངང་མི་རྟའི་ཁྲག་ཕོར་པ་གང་
བཏུངས་ནས་ན་རེ། ད་རེས་འདིར་བཞུགས་རྣམ་པ་གཉིས། འགྲོ་དང་སྤྱོད་
པ་ཨེ་འདྲ་བྱེད་ཟེར་ནས་བདུད་མོའི་ངག་རྟ་འམ་འམ་ལ་དྲངས་པའི་གླུ་འདི་
བླངས་སོ། །
གླུ་འོ་ན་ཨ་ལ་འོ་ན་རེད། །
ལ་ལ་འོ་ན་ལ་མོ་རེད། ། །
འོ་ན་ངག་གི་འགུག་ལུགས་རེད། །
སྡིག་པའི་མུན་པ་ནག་པོའི་ཀློང་། །
ཁམས་གསུམ་སྐྱེ་འགྲོའི་སྲོག་གི་བདག །



བདུད་མོ་དབང་བྱེད་གླིང་ལ་འོངས།
ཀླུ་བདུད་ནག་པོ་ཁྲག་མིག་མ། །
ནག་ཕྱོགས་བདུད་ཀྱི་འཁོར་ཚོགས་འབུམ། །
འབོད་དོ་མཆོད་དོ་ཁ་འཛིན་མཛོད། །
ས་འདི་ས་ངོ་མ་ཤེས་ན། །
འབྲོང་ནག་སྙིང་རྫོང་ནང་བཅུད་ལ། །
བདུད་ཀྱི་རྒྱལ་བློན་འདུ་ར་རེད། །
ང་འདྲ་ང་ངོ་མ་ཤེས་ན། །
ས་སྲིན་ཨ་མ་ནག་མོ་ལ། །
ཀླུ་སྲིན་བྱ་ཐལ་རྒྱུད་གཅིག་འཁྲུངས། །
མི་རྒྱུད་བདུད་སྡེ་མང་དུ་འཕེལ། །
བདུད་སྡེའི་རྒྱུད་པ་མ་འགྱུར་བ། །
ཡིད་འཕྲོག་དབང་བྱེད་དམར་མོ་ཟེར། །
ལྷ་མི་ཡོངས་ལ་ང་དབང་ཆེ། །
ང་མཐོ་ང་དང་ང་དབང་ཆེ། །
ལོངས་སྤྱོད་ཤ་དང་ཁྲག་ལ་བྱེད། །
སྐྱེ་འགྲོ་ཡོངས་ཀྱི་སྲོག་དབུགས་བསྡུ། །
གདུག་པ་བདུན་གྱི་ཨ་མ་ཡིན། །
འཕྲུལ་ང་བས་ཆེ་བ་དབང་ཕྱུག་གདའ། །
ཟིལ་ང་བས་ཆེ་བ་ཉི་མ་གདའ། །
བརླིང་ང་བས་ཆེ་བ་རི་རབ་གདའ། །
དེ་མིན་གོང་ལ་ཡོད་སྣང་མེད། །
དེ་ནས་སྟོབས་ལྡན་བདུད་ཀྱི་རྒྱལ། །
གླིང་མི་ཨ་ར་རྒྱ་བོ་གསོན། །



52
བདུད་གླིང་གཡུལ་འགྱེད། །
ད་སྟེ་གཏམ་གྱི་འདྲ་མ་ལ། །
སེང་ཕྲུག་ཆུང་སྟེ་བརྙས་རྒྱུ་མེད། །
གཅན་གཟན་ཀུན་གྱི་རྒྱལ་པོ་རེད། །
བྱ་རྒྱལ་ཁྱུང་ཕྲུག་བརྙས་རྒྱུ་མེད། ། །
འདབ་ཆགས་ཡོངས་ཀྱི་རྒྱལ་པོ་རེད། །
ང་གདོལ་པའི་བུ་མོར་བརྙས་རྒྱུ་མེད། །
བདུད་སྲིན་གདུག་པའི་རྒྱལ་མོ་ཡིན། །
གཏམ་རང་ཆེ་མིན་ཏེ་ཡིན་ལུགས་རེད། །
གླིང་དཀར་ས་འབུ་མགོ་ནག་དེ། །
སྐྱེས་ནས་ཉི་མ་ད་བར་དུ། །
ནག་པོ་བདུད་ཀྱི་བསྟན་པ་ལ། །
མ་བྱས་པ་ལ་གཅིག་ཀྱང་མེད། །
བདུད་ཀྱི་གཡང་རྟེན་སྟོབས་ལྡན་དེ། །
ནག་ཕྱོགས་བདུད་སྲིན་མིག་སྙིང་ཡིན། །
སྲུ་མོ་ས་སྲིན་གླུ་སྐེ་མ། ། །
ཉམས་བདུད་ཡོངས་ཀྱི་སྲོག་ཤིང་ཡིན། །
སྟོབས་རྩལ་ལོ་རྒྱུས་ང་ཡིས་ཤེས། །
ཁོ་སྐྱེས་ནས་དེ་ཡང་མཐོང་རྒྱུ་མེད། །
མི་དེ་འདྲས་བྱེད་བྱེད་སུ་ཡིས་བྱེད། །
ལོ་རིང་དུ་སོང་ན་འཛམ་གླིང་ཕུང་། །
བརྗོད་མི་དགོས་ལག་མཐིལ་རི་མོ་རེད། །
དགྲ་མེ་སྟག་གཉིས་དེ་མ་འགྱངས་ཟེར། །
ཟེར་ཡང་ཟེར་ལ་བདེན་ཡང་བདེན། །



བདུད་མོ་དབང་བྱེད་གླིང་ལ་འོངས།
53
ད་རེས་གཏང་མ་ང་ལ་བབས། །
སྣ་འདྲེན་ཨ་ཁུ་ཁྱོད་ལ་བབ། །
རྒྱལ་པོ་ཆེ་བས་གཞིས་ལ་བཞུགས། །
གདུག་པ་བློན་དང་མ་འབྲལ་དགོས། །
ཨ་ཞང་ཀླུ་སྲིན་སྦལ་མགོ་ལ། །
བློ་འདི་དཔུང་གཡར་ཅི་དགོས་ལྟོས། །
ཐ་ཆུང་བུ་མོ་ཁྲག་རལ་མ། །
ཨ་མའི་དཔུང་ལ་ངའི་ཕྱིར་ཤོག །
མི་རྟའི་ཤ་ཁྲག་ཚིམ་པར་ཟོ། །
རྫུ་འཕྲུལ་རླུང་གི་རྐྱལ་པ་ལ། །
ནད་ཀྱི་རྐྱལ་པ་སྔ་སོར་སྡོམས། །
དབུགས་ལེན་རྐྱལ་པ་ཕྱི་སོར་སྡོམས། །
མཚོན་གྱི་གྲུ་གུ་དབྱིངས་ལ་འཁྱོར། །
ཞེ་སྡང་ཕྱུང་ལ་མགྱོགས་པར་འགྲོ། །
ཉིན་མོ་རི་ཆེན་རྩེ་ནས་ལྟ། །
ས་ཡུལ་ལུང་པའི་ཆགས་ཚུལ་ལྟ། །
དོ་ནུབ་མུན་པ་སྨག་རུམ་ན། །
ཇོ་རུ་རྒྱ་ཚ་སྤྱི་དཔོན་གསུམ། །
རབ་ན་མངོན་སུམ་ཞགས་པས་འཆིང་། །
བཙན་ཐག་ནག་ཤ་ལེ་བདུད་ཡུལ་འཁྲིད། །
སྙིང་ཚིམ་པའི་ལས་དེ་བྱེད་རྒྱུ་ཡིན། །
མཐའ་ན་བླ་ཚེ་སྲོག་དབུགས་ལེན། །
དབུགས་ལེན་རྐྱལ་པའི་ནང་ལ་བཙུད། །



བདུད་གླིང་གཡུལ་འགྱེད།
རྒྱལ་བློན་ཡོངས་ལ་སྤྱན་གཟིགས་འབུལ། །
བསྟན་པ་རིམ་པས་བསྣུབས་པས་ཆོག །
བཀའ་གྲོས་འདུན་མ་དེ་ཐོག་ཡིན། །
རྒྱལ་བློན་ཐུགས་ལ་དེ་ལྟར་ཞོག །
ཅེས་གླུ་དེ་ལྟར་བླངས་པ་ན། སྟག་རོང་དཔོན་གྱི་བསམ་པ་ལ་ཇོ་རུ་ནི་
གློག་ལས་བང་མགྱོགས། ཐོག་བས་སྟོབས་ཆེ། ཉི་མ་ལས་བློ་གསལ་བ་ཞིག་
ཡོད་པས་མོ་མཉམ་དུ་ཕྱི་ལོག་འགྲོ་དགོས་པ་མ་བཟང་ཡང་། ད་བྱེད་རྒྱུ་མེད་
པའི་ལས་ལ་ཐུག་པས་མི་འགྲོ་སྨྲས་ན་དཔའ་མེད་པའི་མཚང་དུ་འགྲོ་བ་མ་ཟད།
བདུད་ཀྱི་རྒྱལ་བློན་གྱིས་ཅི་བྱེད་མི་ཤེས་པས་ས་ཡུལ་མཛུབ་སྟོན་དུ་ཕྱིན་ནས་
རང་ཉིད་ཐར་ཐབས་མིག་འཕྲུལ་གྱི་ལས་ཤིག་བྱེད་བསམ་ནས། ཁྲོ་ཐུང་གིས་
མི་དཔའ་བའི་དཔའ་མདོག མི་དགའ་བའི་དགའ་མདོག མགོ་འཕང་
མཐོ་ཡེ་རེ། འཛུམ་མདངས་བསྟན་ནས་ན་རེ། ཡ་ཨ་ཞེ་རྒྱལ་མོའི་ཟེར་ཐོག་
ཏུ་ང་རང་ཡང་བློ་མཐུན། ས་རྒྱུས་ནི་ང་ཆེ། སྟོབས་ནི་ཁྱེད་བཙན། ཕུང་
འདྲེ་གསུམ་དེ་ལག་ཏུ་ལོན་ན་ཅི་མ་རུང་ཟེར། །
རྒྱལ་པོའི་བསམ་པ་ལ་བདུད་མོ་དབང་བྱེད་མ་འདི་འཛམ་གླིང་ཡུད་ཀྱིས་
ཉུལ། དངོས་ཡོད་དངོས་མེད་གང་ལ་ཡང་བརྫུ་བའི་ཆོ་འཕྲུལ་སྣ་ཚོགས་ཡོད་
པ་མ་ཟད། ཁམས་གསུམ་གྱི་སྲོག་བདག་ཡིན་པས་སུ་ལ་ཡང་མི་དོགས་བསམ་
ནས་དེ་བཞིན་གྱིས་ཟེར། དེར་ཁོང་གསུམ་ཐམས་ཅད་ཁྲ་མོ་གླིང་ལ་འགྲོ་རྒྱུ་
ཐག་ ཧྲིལ་ གྱིས་ བཅད་ ནས་ བཟའ་ བཅའ་ གང་ དགོས་ ཚར་ བ་ དང༌ ལྷན།
བདུད་མོ་དབང་བྱེད་མ་དང་ཐ་ཆུང་ཁྲག་རལ་མ་གཉིས་རླུང་གི་རྒྱལ་པོའི་འཁོར་
ལོ་མིག་གཅིག ཁྲུ་གང་ས་ལ་མ་རེག་བར་སྣང་དུ་བྱ་ལྟར་ལྡིང་བ་དེ་བཞོན།
སྔ་རུ་ལ་ནད་ཀྱི་རྐྱལ་པ། ཕྱི་རུ་ལ་དབུགས་ལེན་གྱི་རྐྱལ་པ། མཚོན་ཆ་ལུས་
ལ་བསྐོར། སྟག་རོང་དཔོན་ལ་རྒྱུག་བྱེད་འཕར་བ་ཞིག་བསྐྱོན་ནས་ནུབ་ཏུ་ཁ་



55
བདུད་མོ་དབང་བྱེད་གླིང་ལ་འོངས།
བལྟས་ཏེ་ས་གཞི་རིབ་རིབ་ཏུ་འགྲོ་བའི་སྐབས་རྨ་གཡང་ནོར་བུའི་ས་ཆ་བདེ་
མཆོག་ལྷ་ཡི་ཕོ་བྲང་། འཛམ་གླིང་མཛེས་པའི་རྒྱན་གཅིག རྟེན་མཆོག་
མཐོང་བ་དོན་ལྡན་མདུན། གླིང་རྗེ་མི་ཡི་ཉི་མ། འཛམ་གླིང་བསྟན་པའི་
སྒྲོན་མེ། དབུ་ནག་བོད་ཀྱི་ལྷ་སྐལ། ནག་ཕྱོགས་བདུད་ཀྱི་ཁ་གནོན་དེ་ཉིད་
ཀྱིས་རྩ་གསུམ་ལྷ་ལ་ཚོགས་མཆོད་ཅིག་འབུལ་གྱིན་དུ་ གྲངས་བསགས་ནས་་་
བཞུགས་པའི་ཚེ། སྐྱེས་བུའི་གསེར་ལྕོག་གི་སྟེང༌། མ་ནེ་ནེ་གནམ་སྨན་་་
དཀར་མོ་དེ་ཉིད་ཌཱ་ཀིའི་ཆ་ལུགས་སྐུ་ཆུང་ལ་གར་སྟབས་ཤིགས་སེ་བྱོན་ནས་
འོད་ཟེར་སྣ་ལྔའི་ཀློང་ནས་དབྱངས་སྙན་གསལ་ལ་མ་འགག་པའི་ལུང་བསྟན་གྱི་
གླུ་འདི་ལྟར་བཞེངས་སོ། །
ཨོཾ་མ་ཎི་པདྨེ་ཧཱུྃ། །
གླུ་ཨ་ལ་ཕ་རྒྱུད་ནམ་མཁའི་གླུ། །
ཐ་ལ་མ་རྒྱུད་ས་གཞིའི་གླུ། །
ལ་ལ་དབྱེར་མེད་ཟུང་འཇུག་གླུ། །
དགོངས་པ་ཆོས་དབྱིངས་ཁྱབ་གདལ་ཆེ། །
སྒྲིབ་མེད་གསལ་བའི་གླུ་ཞིག་ལེན། །
འགག་པ་མེད་པའི་ངག་ཅིག་འགུགས། །
འཁྲུལ་པ་མེད་པའི་བརྡ་ཞིག་སྤྲོད། །
ས་འདི་སྣང་སྟོང་བདེ་ཆེན་ཞིང་། །
སྣང་བ་སྒྲིབ་པས་མ་གཡེང་ཞིག །
དག་པའི་ཞིང་ཁམས་ལྷུན་གྲུབ་བརྗིད། །
མ་དག་ཐ་མལ་རྒྱལ་པོའི་མཁར། །
ལྷ་སྲས་ཆོས་རྒྱལ་སྐུ་མདུན་རེད། །
ང་འདྲ་ང་ངོ་མཁྱེན་གསལ་ཏེ། །



56
བདུད་གླིང་གཡུལ་འགྱེད།
ལྷན་སྐྱེས་ཨ་ནེ་རྒོད་ལྕམ་དཀར། །
མ་ལྷ་གསལ་བའི་སྒྲོན་མེ་ཡིན། །
དེ་ནས་ལྷ་སྲས་མི་ཡི་དབང༌། །
ཨ་ཇོ་ཇོ་རུ་རིན་པོ་ཆེ། །
རྒྱལ་གེ་སར་མཚན་དེ་ཐོགས་ལེ་རེད། །
གནའ་མི་བོད་ཀྱི་གཏམ་དཔེ་ལ། །
དབྱར་ཆུང་ལོན་པའི་རྟ་ཆུང་དེ། །
མི་སྡོད་ཐང་རྒྱ་སྐོར་རན་རེད། །
བསྐོར་ནས་ཐང་རྒྱུ་ཆོད་ཉིན་མོ། །
རྟ་ཕོ་ཆེན་གྲགས་པ་ཐོབ་ལེ་དགོས། །
རྒྱལ་སར་ཕེབས་པའི་གེ་སར་དཔོན། །
མ་དལ་བདུད་སྲིན་འདུལ་ལ་ཕེབས། །
ཕེབས་ནས་བདུད་ཐུལ་གཡང་རྫོང་ལོངས། །
བུ་དགྲ་འདུལ་གྲགས་པ་ཐོབ་ལེ་དགོས། །
ཡང་སྙིང་ཚིག་གི་རྡོག་ག་ལ། །
འདི་ནས་ཤར་གྱི་ཕྱོགས་རོལ་ནས། །
ཟི་གླིང་ཆགས་པའི་མར་ནང་ནས། །
ཡི་དམ་འཁོར་ལོ་བདེ་མཆོག་གནས། །
རྩུབ་འགྱུར་ཆེན་པོའི་བཀོད་པ་ལ། །
མི་མིན་ལྷ་འདྲེས་བདག་ཏུ་བཟུང་། །
རྒྱལ་དབང་པད་མ་ཀ་ར་ཡིས། །
བོད་ཡུལ་ཆོས་འཁོར་བསྐོར་བའི་དུས། །
སྨོན་ལོག་དུས་གཅིག་བདུད་ཡུལ་སྐྱེས། །



57
བདུད་མོ་དབང་བྱེད་གླིང་ལ་འོངས།
སངས་རྒྱས་བསྟན་པ་བཤིག་པའི་དུས། །
ཁྱོད་གེ་སར་འདུལ་བའི་གཉེན་པོར་བྱོན། །
རུ་ཡང་ཕོ་གྱོང་དམར་རྒྱུན་མ། །
རྗེ་དང་ཆོས་ལ་ལྟ་བ་ལོག །
བར་སྐབས་གཙུག་ལག་གདོན་བཅུའི་གྲལ། །
མི་མིན་ཀླུ་སྲིན་བདུད་ཀྱི་རྒྱུད། །
སྨན་མཛེས་ལྡན་སྨད་ཚོང་དབང་མོ་ཆེ། །
མི་དང་ལྷ་འདྲེ་ཡོངས་ལ་སྡེབ། ། །
སངས་རྒྱས་བསྟན་པ་བཤིག་པའི་བདུད། །
ཤར་བདུད་གདུག་པ་སྤུན་བདུན་སྐྱེས། །
སྐྱེ་གནས་སྒོ་ངའི་ནང་ནས་རྡོལ། །
བྱ་འདབ་ཆགས་མིན་ཏེ་བར་སྣང་འཕྱོ། །
སྟོབས་དང་ཆོ་འཕྲུལ་ཡ་མ་ཟུང་། །
གནམ་ལོ་འདི་ལ་མ་ཐུལ་ན། །
ཕྱིས་ནས་བདུད་བཞིའི་དཔུང་དང་སྡེབ། །
གནམ་ས་གོ་ལྡོག་བསྒྱུར་གྲབས་དང་། །
དགའ་རབ་དབང་ཕྱུག་ཟུང་འབྲེལ་ན། །
འཆི་མེད་ལྕགས་སྲོག་འཐོབ་པར་འགྱུར། །
ལས་ཀྱི་འབྲས་བུས་འདུལ་སྐལ་ཡོད། །
བཏུལ་ནས་བདེ་ཞིང་འགོད་དགོས་ཡོད། །
དད་པ་འདུན་པ་བྱེད་པར་དཀའ། །
མངོན་སྤྱོད་དྲག་པོས་མ་བསྒྲལ་ན། །
ཉམས་པ་བདུད་ཀྱིས་ཐོག་བརྫིས་ཡོད། །



58
བདུད་གླིང་གཡུལ་འགྱེད།
དེ་རིང་གཏམ་གྱི་ཡང་སྙིང་ལ། །
ཁུ་བོ་རྟ་མགྲིན་དམར་པོ་དེ། །
གོང་མ་ལྷ་ནས་སྨོན་ལམ་མཐུས། །
ད་ལྟ་ཕན་ཡང་ད་ལྟ་གནོད། །
ཐུགས་བྱམས་པའི་ཞེ་ཤ་མ་དཀྲུགས་ན། །
ཁྱེད་སྐྱེས་བུས་ཅི་མཛད་ཤེས་ལེ་མིན། །
དེ་ཕྱིར་སྟག་རོང་བཀའ་དྲིན་ཆེ། །
ཉམས་པ་ཆམ་ལ་འབེབས་རན་ཡིན། །
སངས་རྒྱས་བསྟན་པ་གཡོ་འགུལ་མེད། །
གཏོར་ཡང་ནོར་བུ་ལེན་རན་ཡིན། །
ཀླུ་སྲིན་ཨར་ལ་གཏད་རན་ཡིན། །
ཡང་སྙིང་དེ་རིང་གདོང་གང་ལ། །
བདུད་མོ་ཡིད་འཕྲོག་དབང་བྱེད་མ། །
ཐ་ཆུང་བུ་མོ་ཁྲག་རལ་མ། ། །
རང་རང་རྫུ་འཕྲུལ་སྟོབས་ཕྱུང་ནས། །
ཁྲ་མོ་གླིང་ལ་ཆས་ནས་ཡོང་། །
ས་རྒྱུས་མཛུབ་སྟོན་ཨ་ཁུ་ཡོད། །
སྒྲིབ་ཤིང་རླུང་གིས་འཁོར་ལོ་བཏགས། །
དགྲ་སྣ་མུ་པའི་ཤོག་ལ་གཏད། །
གེ་སར་སྤྱི་དཔོན་རྒྱུ་ཚ་ལ། །
སོ་སྲིན་བཞིན་དུ་སྡང་ནས་གདའ། །
སྲུང་བ་རྡོ་རྗེའི་གུར་ཁང་གི །
སྟོང་གསུམ་གའུ་ཁ་སྦྱོར་ནང་། །



59
བདུད་མོ་དབང་བྱེད་གླིང་ལ་འོངས།
ཆུང་རྒྱུད་མི་རྟ་འབྲལ་མེད་གྱིས། །
ཟོ་དོར་དགྲ་ལྷ་ཝེར་མ་ཡིས། །
དབང་བྱེད་བདུད་མོ་བཟུང་དུ་ཡོད། །
ཁས་བླངས་དམ་བཅའ་ལེགས་ཉེས་ལྟ། །
རྒྱུ་མཛོད་རིན་ཆེན་ལྡེ་མིག་དང༌། །
ཀླུ་བདུད་དམག་སྒམ་བང་གི་སྒམ། །
ཆོ་འཕྲུལ་དུ་མའི་ལྡེ་མིག་ཡོད། །
དེ་རྣམས་ཕྱག་ཏུ་མ་འཕྲོད་ན། །
ཉམས་པ་སྤུན་བདུན་འདུལ་ཐབས་མེད། །
བདུད་མོའི་སྙིང་གི་ཁྲག་ཆུ་དེ། །
བདུད་ཀྱི་བླ་མཚོར་མ་བཏབ་ན། ། ་
ཀླུ་བདུད་ཁ་འཛིན་གཡེལ་ལེ་མིན། །
ཐ་ཆུང་བུ་མོ་འཆོར་ཡང་སྲིད། །
སྟག་རོང་མ་འཆི་སྟག་རོང་ཐོངས། །
ཨ་མཚར་པོའི་ལས་གཅིག་ཡོང་ངེས་ཐང་། །
དགྲ་ལྷའི་བུ་མོ་སྟག་ཆས་མ། །
དབང་བྱེད་མར་བརྫུས་བདུད་ཡུལ་ཐོངས། །
བྱ་བ་མཚར་མཚར་གྲུབ་ནས་ཡོང༌། །
དེ་རྒྱབ་ལྷ་མི་བཀའ་གྲོས་ཡོད། ། །
དེ་རིང་སྐྱེས་བུ་ལེ་མ་རིང༌། །
གླུ་འཁྲུལ་པ་བྱུང་ན་བཟོད་པར་གསོལ། །
ལྷ་སྲས་རྒྱལ་མཆོག་ཐུགས་ལ་ཞོག །
ཅེས་གླུ་དེ་ལྟར་བཞེངས་ནས་དེར་མི་མངོན་པར་སོང་།
གེ་སར་རྒྱལ་



60
བདུད་གླིང་གཡུལ་འགྱེད།
པོས་ལྷ་ལ་གཏང་རག་ཕུལ་ཏེ་ར་མདའ་སྦྲན། རྡོ་རྗེའི་གུར་ཁང་ཕུབ་པའི་ནང་
ཏིང་ངེ་འཛིན་གྱི་དགོངས་པས་མི་འཇིག་གླིང་སྤྱི་དང༌། ཆུང་རྒྱུད་མི་དཔོན་ཆེ་
གསུམ་བཙུད་ནས་བཞུགས། དེ་ཡི་དུས་སུ་བདུད་མོ་གཉིས་དང༌། སྟག་
རོང་དཔོན་གསུམ་བདུད་ཀྱི་ཆོ་འཕྲུལ་དང་བཅས་ཏེ་དུས་ཚོད་ཡོས་ཀྱི་སྟེང་ནས་
བསྐྱོད་པ་ན་རྟ་ཡི་དུས་ཚོད་དེར་གླིང་དཀར་ཆགས་པའི་མར་གཤམ། རྨ་རྒྱལ་
སྤོམ་རིའི་མདུན་ཤོད། ཁྲ་ཕུ་འཛམ་གླིང་ལ་ཁར་སླེབས་པ་དང༌། ཁྲོ་ཐུང་
གིས་ཡུལ་སྡེ་ས་ཡུལ་མཛུབ་མོས་བསྟན་ཀྱང་རྒྱལ་མཆོག་གེ་སར་གྱི་སྲུང་འཁོར་གྱི་
མཐུས་བདུད་མོ་གཉིས་ཀྱིས་འཇའ་དང་མེ་རི་ལས་གཞན་མ་མཐོང་བས་བདུད་
མོས་འཇའ་དང་མེ་རི་ལས་གང་ཡང་མི་འདུག་ཟེར་བ་དང་། སྟག་རོང་དཔོན་
ནས་སྒྲིབ་ཤིང་བསྔགས་ཏེ་ལག་ཏུ་གཏད། གཡུང་དྲུང་ནག་པོའི་སྔགས་གྱེན་
ལོག་བརྒྱ་བསྔགས་ཏེ་ས་དང་རྡེའུ་གཏོར་བ་ན། གློ་བུར་དུ་སྤྲིན་ནག་འཁོར་ཏེ་
སེར་བ་ཐར་ཐོར་དུ་བབས་པ་ན་གླིང་རྗེ་ལ་ཁྲོ་ཐུང་དད་པ་དང་། ལྟ་བ་ལོག་
པའི་མཐུས་སྲུང་འཁོར་ལ་བུག་ རལ་ཤོར་བ་དང་ལྷན་བདུད་མོ་གཉིས་ཀྱིས་་
མཁར་ མི་ འགྱུར་ དངུལ་ཆུ་ ཁྲོ་ རྫོང་ ལམ་ མེར་ མཐོང་ བ་ དང་ འགྲོ་ ཟེར་ བས།
སྟག་རོང་དཔོན་ཤིན་ཏུ་ཞེད་ནས་ང་རང་འགྲོ་བ་མི་ནུས། དཔའ་རྒྱ་ཚ་ནི་
སྟོབས་རྩལ་དང་འཕྲུལ་ཆེ་བས། དཔའ་རྒྱ་ཚས་མཐོང་ན་བཟུང་སྡིག་གསོད་
གསུམ་ངེས་པར་བྱེད་ཡོང་བས། ངས་འདིར་སྒུག་གིན་འདུག ཁྱོད་མཐུ་
ཆེན་གཉིས་འགྲོ་ནུས་ན་ལན་ཡ་སུ་ཡིས་མི་འཕེར་ཞེས་ཟེར།
མོ་རང་གཉིས་ང་རྒྱལ་ཆེ་བའི་སྟབས་ཀྱིས་འོ་དེ་བཞིན་དུ་བྱའོ་ཟེར་ནས།
མི་སྡུག་སྲིན་མོའི་གཟུགས་ལ་ནད་སྣ་དགུ་ཡི་རླངས་པ་འཐུལ་བ། ནུ་མ་ཕྲག་
ལ་བཀལ། མཆེ་བ་ལེན་ཕུར་ལྟར་གཙིགས། ངོ་ལ་ངོ་མཐོ་བཅོ་བརྒྱད་ཡོད་
པ། ཁ་གདངས་ཁྲག་ཐིགས་ཟགས་པ། ལུས་ལ་རང་འདོམས་བཅོ་བརྒྱད་
ཡོད་པ། སྦྲུལ་ནག་གི་སྐྲ་ཆུན་བྱས་པ། སྦྲུལ་སེར་ཁྲ་དང་དཀར་ཁྲུས་སྐེ་



བདུད་མོ་དབང་བྱེད་གླིང་ལ་འོངས། 61
རགས་དང་ལྷམ་སྒྲོག་བྱས་པ། རླུང་གི་རྐྱལ་པ་མི་གཅིག་དེ་ཆད་ལུས་མེད་པ་
སེར་སྤྲིན་ལ་བཞོན། ས་གཞི་འགུལ་བ་འདྲའི་ངང་ནས་དངུལ་ཆུ་ཁྲོ་རྫོང་གི་སྒོ་
ཧར་གྱིས་ཕྱེས་ནས་ཆོ་འཕྲུལ་གྱིས་མཁར་ནང་ཐོན་པ་ན། ཉིན་དེའི་སྔ་ཉིན་
དེར་ར་བཟའ་ལ་སྲས་གཡང་ཆེན་ཞིག་བཙས་ཏེ་དཔའ་ཡ་མེད་རྒྱ་ཚ་ཞལ་དཀར་
གྱི་ཐུགས་ལ་སྲས་དེར་འཚུབ་ངོ་ཤར་ཞིང་། ཨ་ཁུ་སྒོམ་ཆེན་གཏིང་མེད་མདུན་
ཐུགས་རྟགས་ཞུས། སྲས་ལ་སྐུ་རིམ་བསྒྲུབ་རྒྱུའི་ཡོན་འབུལ་དུ་དཔོན་བློན་རྟ་
པ་ལྔ་དང་དྲེའུ་བཅུ་ལ་བཀལ་ཏེ་ཕེབས་ནས་རྫོང་དུ་མ་བཞུགས་པ་དང་ཐུག་སྟེ་
ནང་དུ་རྒྱ་བཟའ་དང་ར་བཟའ་གཉིས་དང་བྲན་གཡོག་བཅས་ཡོད་སར་སླེབས་
པ་དང་། བདུད་མོ་འཇིགས་རྔམ་ཆེ་བའི་རྐྱེན་གྱིས་དེར་ཡོད་ནང་འཁོར་་
ཐམས་ཅད་སྙིང་ཁ་རུ་འཚངས་ཏེ་སྐྲག་ཚད་ཀྱི་ཆོ་སྒྲ་དིར་རི་བཏབ་པ་དང་ལྷན།།
ར་བཟའ་དགེ་ཚོས་དཀོན་མཆོག་གསུམ་དང་གླིང་རྗེ་གེ་སར་གྱིས་གཟིགས་ཟེར་
བས། བདུད་མོའི་རྣ་བར། ད་མགྱོགས་པར་མི་ཐུབ་པའི་བུ་གསུམ་དང་གེ་
སར་ལ་མོར་ཤོག་ཟེར་བ་ཐོས་པ་དང་ཁང་པ་མེ་འོད་ཀྱིས་གང་བ་མཐོང་ནས།
བདུད་མོས་འགྲོ་ཞོར་དུ་རྒྱ་བཟའ་ལྷ་དཀར་གྱི་པང་དུ་ལྷ་སྲས་ཆུང་ངུ་དེ་ཡོད་པ་
ཁྲག་རལ་མས་ཁྱེར། རྒྱ་བཟའ་ལྷ་དཀར་བདུད་མོ་དབང་བྱེད་མས་ལུ་གུ་བྱ་
གླག་གིས་ཁྱེར་བ་བཞིན་མཆན་འོག་ཏུ་བཅུག་སྟེ་རླུང་སྦུད་པ་ལྟར་སོང་བའི་ཚེ།
དགྲ་ལྷའི་གཉེན་སྟག་དམར་པོ་དེས་མི་དམར་རྟ་དམར་ཉིལ་ལེ། རྨ་རྫ་མདུན་
ལུང་ཤོག་ཆེན་བཅོ་བརྒྱད་དེ་དམག་གིས་བཀང་། གཉན་ཆེན་སྐུ་ལྷ་གེར་མཛོ་
དེས་མི་སེར་རྟ་སེར་ཉིལ་ལེ་རྨ་སྐེད་མགྲོན་ལམ་བར་མའི་དེལ་ཆེན་བཅུ་གསུམ་
དེ་དམག་གིས་བཀང་། གཙུག་ན་རིན་ཆེན་དང་ཟོ་དོར་རྨ་རྒྱལ་སྤོམ་ར་གཉིས་
ཀྱིས་སྤྲུལ་པའི་དམག་གིས་ཕྱོགས་ཡོངས་བཀང་། གེ་སར་སྐྱེས་བུ་དོན་གྲུབ་
ཁོང་ཏིང་ངེ་འཛིན་ལས་བཞེངས་ཏེ་འཁོར་གསུམ་ལེགས་པར་བསྐོར། འདོ་
ཆེན་རྐྱང་རྒོད་འཕེར་བ་ལ་སྒ་བསྟད་སྲབ་བསྐོན་མཛད་པའི་སྟེང་དུ་བུད་ནས་སྐུ་



བདུད་གླིང་གཡུལ་འགྱེད།
འཁོར་རྣམས་ལ་འདི་བྱ་འདི་བྱེད་གསུང་བའི་ལོང་ཁོམ་མེད་པའི་ངང་བྱ་རྒྱལ་
བར་སྣང་ལ་འཕུར་བ་ལྟར་རྗེས་སྙེག་གི་ར་མདར་ཕེབས་སོ། །
བདུད་མོ་གཉིས་ཀྱིས་རྨ་སྐེད་རྩེ་ཐང་བར་མ་ནས་ཡུལ་ཀུན་དམག་གིས་
བཀག་ཚར་བ་མཐོང་ནས། ཁྲག་རལ་མ་ནི་འཐབ་པའི་སྤོབས་པ་མ་ཤར་ཞིང་།
ད་ ངས་ སྐྱི་བསེར་རླུང་ལ་ བསྡུས་ ནས་མ་ སོང་ན་ དོ་ ཟླ་ ཡོད་ པ་ མ་ རེད་ ཟེར།
བདུད་མོ་དབང་བྱེད་མ་ནི་རླུང་དྲག་པོས་རྗེས་ནས་དེད་པའི་རྐྱེན་གྱིས་ སྙིང་
ཁམས་ཆེར་གཡོས་ཏེ། ཁྱོད་རང་དེ་བཞིན་གྱིས་དང་ངས་དཔའ་རྟགས་གླིང་
ཡུལ་དུ་གྲགས་པ་ཞིག་བྱས་ནས་སླེབས་ཡོང་ཟེར་བ་དང་ལྷན། དགྲ་ལྷ་གེ་སར་
རྒྱལ་པོ་དེ་ཉིད་གླག་ནག་ཐད་ལ་གཞུམ་པ་བཞིན་དུ། འཁོར་གསུམ་རྔམ་ཟིལ་
ཆེ་ལེ། འོད་ཟེར་བཀྲག་མདངས་ཤིགས་སེ། འཁོར་དགྲ་ལྷའི་དམག་ཚོགས་
ཉིལ་ལེ་དེར་ཕེབས་པ་དང་ལྷན། མོས་འཇིགས་རྔམ་དང་བཅས་ཕྱིར་བསྐོར་
ནས་མཚོན་གྱི་གྲུ་གུ་དེ་བསྒྲིལ་བྱུང་བས་སྐྱེས་བུའི་སྐུ་ཡི་ཕྱོགས་སུ་མེ་ཏོག་གི་ཆར་
དང་འཇའ་འོད་ལམ་ལམ་དུ་ཤར་བ་ལས་མ་གནོད། མོས་ང་རྒྱལ་དྲག་པོས་
ཐུལ་དུ་རེ་ནས་ལག་པ་གདེངས་ཏེ་བྱུང་བ་ན། རྒྱ་བཟའ་མཆན་འོག་ནས་ཐང་
དུ་ལྷུང་བྱུང་བས་སྐྱེས་བུའི་རལ་གྲི་དེ་ལན་གསུམ་གཡུག་པ་གནང་བས་དང་པོ་
དེས་རླུང་གི་རྐྱལ་པ་གཤགས་ནས་མོ་ཐང་དུ་འགྲིལ་ནས་ཐལ་རླུང་བར་སྣང་ལ་
འུར། གཉིས་པས་དབུགས་ལེན་གྱི་རྐྱལ་པ་གཤགས་ཏེ་སྐྱེ་འགྲོ་སྟོང་གི་བླ་སྲོག་
རྣམས་རང་གནས་སུ་བཏང་། གཅིག་མོའི་ལུས་ལ་ཐེབས་ཏེ་འཕྲུལ་གྱི་རྩ་སྒོ་
བསྡུས་ཏེ་ནག་ཐོམ་མེ་ཐང་རུ་བསྒྲིལ་མ་ཐག་གླིང་རྗེ་མི་ཡི་ཉི་མས་ཞགས་པ་
ཁམས་གསུམ་རང་འགུགས་དེ་སྐེ་ལ་བསྐོན་ནས་གྲུ་གུ་བཞིན་དུ་བསྡམས་ནས་
མགུར་འདི་བཞེངས་སོ། ། །
ཨོཾ་མ་ཎི་པདྨེ་ཧཱུྃ། །
གླུ་ཨ་ལ་དཀོན་མཆོག་གསུམ་ལ་ལེན། །



བདུད་མོ་དབང་བྱེད་གླིང་ལ་འོངས།
63
ཐ་ལ་རྩ་རླུང་རྒྱུད་ནས་བྱོན། ། །
ལ་ལ་དམ་ཉམས་ཆམ་ལ་ཕོབས། །
ཁྲག་འཐུང་པདྨ་ཧེ་རུ་ཀ །
དེ་རིང་བདུད་མོ་མ་རུངས་བའི། །
སྐྱེ་རྒྱུད་ཆོད་ལ་ཤ་ཁྲག་རོལ། །
རྣམ་ཤེས་མི་ལྡོག་བྱིངས་ལ་སྤོར། །
དགྲ་ལྷ་ཝེར་མ་མཐུ་ལྡན་རྣམས། །
གཏང་རག་བདུད་རྩི་དཔའ་སྐྱེམས་བཞེས། །
བདུད་སྲིན་བསྟན་པ་ཐུར་དུ་གནོན། །
དཀར་ཕྱོགས་བསྟན་པ་ཡར་ལ་བསྟོད། །
ས་འདི་ལྷ་ལུང་རྨ་རིའི་ཞོལ། །
རྨ་རི་རྩེ་ལུང་བར་མ་ཟེར། །
དཔའ་བོ་མཁའ་འགྲོ་རྩེ་བའི་ས། །
དགའ་བའི་བྲོ་གར་འཁྲབ་ས་རེད། །
སྐྱིད་པའི་གླུ་དབྱངས་ལེན་ས་རེད། །
དགྱེས་པའི་ཞལ་རས་སྟོན་ས་རེད། །
ང་འདྲ་ཁྱོད་ཚོས་མ་ཤེས་ན། །
སྟོབས་ཆེན་ཇོ་རུ་ཟེར་བ་ཡིན། །
ནག་པོ་བདུད་སྲིན་ཁ་གནོན་ཡིན། །
ཆོས་དཀར་པོའི་བསྟན་པ་འཛུགས་མི་ཡིན། །
དད་ན་བླ་མ་སངས་རྒྱས་ཡིན། །
འགྲས་ན་སྲོག་གི་སྤུ་གྲི་ཡིན། །
ད་རེས་ཐུག་པའི་བདུད་མོ་ཁྱོད། །



བདུད་གླིང་གཡུལ་འགྱེད།
གླིང་དཀར་ལྷ་ལུང་གོང་མ་ལ། །
བདུད་མོས་འདྲེ་ལག་ཅི་ལ་བརྐྱངས། །
མུ་པ་གནམ་གྱི་རྒྱལ་པོ་ལ། །
དོ་བསྡོ་ཕོད་འཛུགས་ཅི་ལ་བྱེད། །
ལྷ་མཁར་དངུལ་ཆུ་ཁྲོ་རྫོང་ལ། །
ཆོས་མ་ཎིའི་རང་སྒྲ་འུ་རུ་རུ། །
བདུད་ནག་པོའི་ཐོག་རྒྱུག་ཅི་ལ་རེད། །
སྲས་པོ་ལྷ་ཕྲུག་ཚངས་སྐལ་དེ། །
བདུད་མོས་ཁྱེར་དོན་ཅི་ལ་རེད། །
སྐུ་མ་ཡལ་ད་ལྟ་ལག་ན་ཞོག །
ཟོས་པ་ཡིན་ན་སྐྱུག་ལ་ཤོག །
མ་བྱུང་ཉི་མ་རྩ་གཅིག་ལ། །
དམར་ཛ་རེ་གསོད་ལུགས་རྣམ་པ་བརྒྱས། །
ཁྱོད་ས་སྟེང་འདུག་རེས་ཚང་ལེ་ཡིན། །
འདིར་ཡོང་བའི་རྒྱུ་མཚན་ཅི་འདྲ་ཡིན། །
དམ་ཉམས་གདུག་པ་སྤུན་བདུན་དང་། །
གཡེར་གྲགས་ཅན་གྱི་གཡུ་རྩེ་རྒྱལ། །
རྐུ་ཇག་གཉིས་ལ་སྔ་སོ་གཏད། །
གཡོ་གཏམ་རྫུན་ལ་ཕྱི་སོ་གཏད། ། །
གླིང་ཟོས་ཟོས་སོ་དཀར་མཆེ་རྩེ་དིག །
གྱོད་སྔ་སོང་རྟིང་པ་རྗེས་ལུས་ཡིན། །
ཞགས་པ་ཁམས་གསུམ་རང་འགུག་འདི། །
འཕངས་ན་སྐྱི་བསེར་རླུང་ཡང་ཟིན། །



65
བདུད་མོ་དབང་བྱེད་གླིང་ལ་འོངས།
བསྡམས་ན་རི་རབ་ཡིན་ཀྱང་འཁྱིག །
ཆོ་འཕྲུལ་མཐུ་རྩལ་ཆེ་མདོག་ཁ། ། །
ལུས་གྲུ་གུ་བཞིན་དུ་བསྡམས་པ་ལྟོས། །
རྩལ་ཡོད་ན་ནམ་མཁའི་བྱ་བཞིན་འཕུར། །
འཕྲུལ་ཡོད་ན་ས་འོག་འབུ་བཞིན་འཛུལ། །
དཔུང་ཡོད་ན་སེར་བཞིན་འགྲིལ་ལ་ཤོག །
དེ་མིན་ཐར་བསམ་སྣང་བ་མཐོ། །
ཚིག་ཡག་ཉེས་གཉིས་ཀྱི་སྟེར་ལེན་གྱིས། །
ལག་ཡག་ཉེས་གཉིས་ཀྱི་མཚམས་ལ་ཡོད། །
ཁྱོད་བདུད་མོའི་ཡིད་ལ་དེ་ལྟར་ཞོག །
ཅེས་གླུ་དེ་ལྟར་བཀའ་བསྩལ་ཡང་མོར་དད་པའི་སྣང་བ་མ་སྐྱེས་ནས་ངས་
ཁྱོད་ལ་སྟོན་མོ་ཞིག་བྱེད་ཀྱི་ཡིན། སྡོད་དང་ཟེར་བའི་ལྷན། མོས་ཁ་་་་
གདངས་པའི་ནང་ནས་སྦྲུལ་ནག་ཤིན་ཏུ་ཆེ་བ་ཞིག་མགོ་ཡེ་རེ་ཕྱི་རོལ་དུ་མངོན་
བྱུང་བ་དང་ལྷན་དུག་རླངས་ཀྱི་དྲིས་གེ་སར་ཁོང་དབུ་ནག་ཐོམ་ཐོམ་བྱས་བྱུང་
བས་ཕྱི་ཆད་ཅིག་མཛད་པ་དང་ལྷན། སྦྲུལ་དེ་ཕྱི་རོལ་དུ་མངོན་ནས་ཡང་སྦྲུལ་
དེའི་ཁ་ནས་སྦྲུལ་དུ་མ་བྱུང་བ་དང་། སྐྱེས་བུ་ཁོང་ཐུགས་ཅུང་གཡེངས་པ་
དང་ལྷན་བདུད་མོས་རླུང་ལ་བརྫུས་ནས་ཤོར་དུ་ཉེ་བ་ན། དགྲ་ལྷ་ཝེར་མ་ཁ་
བ་བཞིན་དུ་བབས་ཏེ་དགྲ་ལྷས་ཞགས་སྣེ་བསྡམས། ཝེར་མ་ཟོ་དོར་རྣམས་
སྤྲུལ་བའི་བྱ་ཆེན་ ས་ གཞི་གང་ བར་ སྤྲུལ་ཏེ་ སྦྲུལ་ ཐམས་ ཅད་ཁྱུར་མིད་བྱས།
སྔོན་མའི་སྦྲུལ་ཆེ་བ་དེ་མགོན་པོ་ལེགས་ལྡན་གྱི་དཔའ་རྟགས་སུ་ལོན། མོ་ཡང་
ཤིན་ཏུ་ཞེད་ནས་ཅི་བྱ་མེད་པར་ཆོ་འཕྲུལ་སྣ་ཚོགས་ཀྱི་ལྡེ་མིག་དང་རྒྱུ་ནོར་གྱི་ལྡེ་
མིག་རྣམས་བསྐྱུགས་པས་ལྷ་ཀླུ་གཉན་གསུམ་གྱི་ཕྱག་ཏུ་སོན། དེ་ནས་གེ་སར་
ཁོང་གིས་དྲི་བ་མང་དུ་མཛད་པས་མོ་ང་རྒྱལ་གྱིས་མྱོས་ཏེ་ཨ་ལན་སྟེར་དུ་མ་ཉན་



66
བདུད་གླིང་གཡུལ་འགྱེད།
པར་ཡོད་པས་སྐྱེས་བུའི་ཐུགས་ལ་ཕུང་མོ་འདི་སྔོན་ཡང་བསམ་ཡས་ནས་ལྟ་བ་
ལོག་སྟེ་གཙུག་ལག་གི་གདོན་བྱས་ནས་བར་སྲིད་ལ་འཁྱམས། ད་ལྟ་ཡང་དགེ་
བ་ཁྱད་དུ་བསད་ཅིང་སྡིག་པ་དང་དུ་བླངས། དམ་སྲི་སྤུན་བདུན་གྱི་ཨ་མ་རུ་
སྐྱེས། དགེ་བ་ལ་ཆེད་དུ་སྡང་བ་འདིའི་སྐྱེ་རྒྱུད་བཅད་ནས་རྣམ་ཤེས་དག་ཞིང་
ལ་འགོད་དགོས་པར་འདུག་དགོངས་ནས། སྟོང་ཉིད་ཀྱི་དགོངས་ཀློང་ལ་
སྙིང་རྗེ་ཆེར་འཁྲུངས་པའི་དྲག་པོའི་སྐུ་རུ་བཞེངས་ཏེ། བདུད་མོའི་བྲང་་་
དཀྱིལ་ཞབས་གཡས་པས་མནན། ཕྱག་གཡས་པས་གྲི་ཆུང་ཤེལ་གྲི་ཡུ་དཀར་
དེ་ཤུབས་ནས་ཕྱུང་སྟེ་སྨོན་ལམ་གྱི་གླུ་ཞིག་བཞེངས་ནས་ཡ་ང་བག་ཚ་མེད་པར་
ལྟ་སྒོམ་སྤྱོད་པའི་རྩལ་ཕྱུང་ཞིང༌། སྟོང་སྲིད་སྙིང་རྗེའི་ངང་ནས་བདུད་མོའི་
བྲང་གཤགས་པ་ན། ཨ་ཚ་ཚ་བོད་ས་འབུ་མགོ་ནག་གིས་ང་བསད་བྱུང་ཟེར་
བ་ལས་གཞན་ཟེར་ལོང་མེད་པར་ཚེ་འཕོས་ཏེ་དད་པའི་འདུ་ཤེས་མ་སྐྱེས་སྟབས།
སྐྱེས་བུས་ལམ་སྦྱོང་ནན་གྱིས་མཛད་ཀྱང་ཞིང་དུ་སྤར་མ་ཐུབ་པར་ལྷོ་ནུབ་ཟ་
བྱེད་སྲིན་པོའི་ཡུལ་རྡ་ཤ་རའི་གྲོང་ཁྱེར་དུ་སྲིན་པོ་མ་རུ་ཀའི་བུ་མོ་ཞིག་གི་ལུས་ལ་
ཐལ་ལོ། །
དེ་ནས་སྐྱེས་བུ་གེ་སར་དགྲ་ལྷའི་རྒྱལ་པོ་དེ་ཉིད་ཀྱིས་བདུད་མོའི་སྙིང་ཕྱི་
རོལ་དུ་ཕྱུང་། སྙིང་ཁྲག་དེ་དགྲ་ལྷའི་གཉན་སྟག་མིང་སྲིང་ལ་གཉེར་ཁ་བཅོལ།
ཤ་རྣམས་ཚོགས་བཤམས་ཏེ་དགྲ་ལྷ་ཝེར་མ་ཐམས་ཅད་གཏང་རག་ཏུ་ཕུལ་ནས་
ལྷག་མ་མེད་པར་མཛད། རྒྱ་བཟའ་ལྷ་དཀར་ལ་ཁྲུས་དང་བླ་སྤུ་མཛད་པས་
རིམ་གྱིས་སོས། བདུད་མོ་ཐ་ཆུང་ཁྲག་རལ་མ་དེ་སྐྱི་བསེར་རླུང་ལ་བརྫུས་ཏེ་
སྲོད་ཕག་གི་དུས་སུ་རང་ཡུལ་དུ་སླེབས། ལྷ་བུ་དེ་མངོན་སུམ་བདུད་མོའི་ཁ་
རུ་སོང་བས་ཕྱིས་ལྷ་ཕྲུག་རྣམས་ལ་བདུད་མོའི་བར་ཆད་ཆེ་བ་འོང་། དེ་ནི་
དམ་ཚིག་ལ་སེལ་ལན་ཙམ་ཤོར་བའི་རྐྱེན་གྱིས་ཡིན་པས་རྗེས་སུ་དམ་ཚིག་མིག་
ལས་གཅེས་པ་བྱེད་དགོས་པ་གལ་ཆེའོ། །



67
--..
ནེ་ནེས་བདུད་ལ་དུག་ཆང་དྲངས།
སྟག་རོང་ཡང་གེ་སར་གྱིས་བདུད་མོའི་རྗེས་དེད་ཅིང་རི་ལུང་དམག་གིས་
ཁེངས་པ་མཐོང་བས། ཆུ་བོའི་ནང་དུ་ཉ་གསེར་མིག་ཞིག་ལ་བརྫུས་ནས་་
མཁར་ཕོ་རོག་སྙིང་རྫོང་དུ་སྲས་ལྕམ་གྱི་ཕྱོགས་སུ་འགྲོ་བསམ་ཡང་། ཅི་ནས་
ཀྱང་འགྲོ་མ་ཕོད་པར་ཕྱིར་ལོག་པ་ན་བཞོན་པ་འཕར་བ་རྔ་ནག་ཀྱང་དགྲ་ལྷ་
ཝེར་མས་བཏུལ་ཏེ་འཇའ་ལྟར་ཡལ་ནས་ཞག་གཉིས་སོང་། སྒོ་སྲུང་བདུད་མོ་
གཉིས་ཀྱི་རྩར་འཇིགས་དངངས་དང་བཅས་སླེབས། རྫུན་གཏམ་མང་དུ་་་
བཤད་ཀྱང་ཁོག་ནས་རོགས་བདུད་མོ་གཉིས་ཀ་ཇོ་རུས་བསད་ཚར་ཡོད། ཇི་
ལྟར་བཤད་ན་དྲག རང་ཉིད་མགྱོགས་ཙམ་ཤི་ན་དགའ་སྙམ་པའི་ངང་ལྟོ་
ལྟོགས་པའི་སྐབས་བདུད་མོས་ཤ་ཁྲག་བྱིན་པ་རྣམས་བཟས་པས་འགོ་ལྷ་དུ་མ་
འགྲིབ་སོང་། དེ་ནས་གླིང་རྗེའི་སྐུ་མདུན་དུ་འདན་མ་དང་སྒ་སྡེ་དཔའ་ལ་མི་
སྤྱང་གསུམ་ཕེབས་ནས་བདུད་མོ་ཐུལ་བ་དང་རྒྱ་བཟའ་སོས་པ་དང་དུས་མཉམ།
སྲས་ལྷའུ་ཤོར་བ་ལ་ཐུགས་འགྱོད་ཆེ་ཡང་ཅི་བྱ་བྲལ་ཏེ་སྐུ་འཁོར་རྫོང་མི་འགྱུར་
སེང་འབྲུག་སྟག་རྩེའི་ནང་དུ་ཕྱག་ཕེབས་སོ། །
དེ་ནས་དགྲ་ལྷའི་ལྕམ་སྲིང་མ་ནེ་ནེ་དེ་ཉིད་ཀྱིས་བདུད་མོའི་སྙིང་ཁྲག་དེ་
ཤེལ་བུམ་ནང་བཙུད། བདུད་མོ་དབང་བྱེད་མ་ཇི་བཞིན་དུ་ སྤྲུལ་ནས་་་་་
དབུགས་ཀྱི་རྐྱལ་པའི་ནང་བདུད་དམ་ཉམས་མ་རུངས་པའི་སྙིང་བཅུད་དེ་དགྲ་
ལྷ་ཝེར་མའི་མཐུ་ཆེན་པོ་དང་བཅས་སྐད་ཅིག་ཉིད་དུ་གློག་འཁྱུག་པ་བཞིན་སོ་
སྲུང་བདུད་མོ་གཉིས་ཀྱི་རྩར་ཕེབས་པ་དང་། བདུད་མོ་གཉིས་འདར་སིག་
སིག་སྐད་ཐོན་ལ་མ་ཐོན་ངང་ལུས། ཨ་ཁུ་ཁྲོ་རྒྱལ་གྱིས་དབང་བྱེད་མ་མཐོང་
བ་དང་། ཤི་གསོན་འཕྲད་པ་ལྟར་དགའ་ནས་འོ་བརྒྱལ་ཞུས་ཤིང་འཐམ་པ་ན།།
སྤྲུལ་པའི་དབང་བྱེད་མོས་ཁྱོད་སྙིང་མེད་ཝ་མོའི་བུ། ཕོ་བྱས་གཅིག་ཀྱང་མེད་
པར་འདིར་ཕྱིར་ལོག་ཏུ་འོང་དགོས་པ་ཅི་ཡིན་ཟེར་ནས་ཁྲོ་རྒྱལ་ལ་ཐལ་ལྕག་མེ་
སྟག་གཤོ་པ་ལྟ་བུ་གསུམ་བརྒྱབ། གདོང་ལ་མཆིལ་ཞགས་གསུམ་བཏབ་པར་



68
བདུད་གླིང་གཡུལ་འགྱེད།
གདའ། དེ་ལ་དགོས་དོན་གསུམ་ཡོད་དེ། དགྲ་ལྷ་ཝེར་མའི་ལྕམ་སྲིང་མོས་
ཐལ་ ལྕག་གིས་ ཉམས་ པ་ བདུད་དང་ སྤྱོད་ པ་འདྲེས་ པའི་ གྲིབ་ སེལ་བ་ དང༌།
མཆིལ་ཞགས་ཀྱིས་ཟས་གྲིབ་ངན་པའི་མནོལ་བ་ སེལ་བ། ངན་སྨྲས་ཀྱིས་་་
བདུད་ལ་བློ་དཀར་བ་ལས་ལྡོག་པའི་ཐབས་སོ། །
དེ་ནས་ཁྲོ་ཐུང་ནག་འཐོམ་མེར་སར་འགྱེལ་བ་ཡར་ལངས་ཏེ་ཤིན་ཏུ་སྐྲག་
ཅིང་ཡིད་སྐྱོ་བའི་ངང་ན་རེ། རྒྱལ་མོ་དེ་འདྲ་མ་བྱེད་བཅོལ་བའི་རྒྱུ་དེ་མ་ནོར་
དགོས། སྐྱབས་པའི་མི་དེ་མ་སྡུག་དགོས། གཡར་བའི་སྐྱིན་ཚབ་མ་ཞན་
དགོས། ཟེར་བ་ལྟར་འདི་འདྲ་བྱེད་ཐབས་མེད། མདུན་ཉི་མ་ལ་བརྟེན་ན་
ཨེ་དྲོ། རྒྱབ་རི་བོ་ལ་བརྟེན་ན་ཨེ་བརླིང་། ཕྱུག་དང་འགྲོགས་ན་ཨེ་སྣུམ།
རྒྱལ་དང་འགྲོགས་ན་ཨེ་བཙན་གྱི་དཔེ་ལྟར་ང་ད་རེས་ལས་ཉམ་ཆུང་བ་དང་
སྡུག་པ་འོང་མ་མྱོང་ཟེར་ནས་མིག་ནས་མཆི་མ་ཟིམ་ཟིམ་བྱུང་བ་ན། སྤྲུལ་
པའི་སྲིང་ལྕམ་དབང་བྱེད་མ་ན་རེ། ངེད་དོ་གལ་ནས་ཁྱོད་བསུ་བ་ལ་སོང་བ་
མིན། ཁྱོད་དོ་གལ་འུ་ཐུག་ནས་ངེད་ལ་སྐྱབས་བཙལ་ཏེ་ཐོད་པས་སྒོ་བརྡུངས།
འཕོངས་ཀྱིས་ཁྱི་བཀག་ནས་སླེབས་བྱུང་བ་མ་ཚད། བྱེད་རྒྱུ་ཡོད་མདོག་གི་
གཏམ་ཅི་བཤད་ཡིད་ལ་བསྐོར་བ་མ་ཟད་ཁ་སང་དཔའ་མདོག་ཁ་ཕོ་ཐམ་ཐམ་
དུ་ཡོད་ཚེ་བུ་གཟིག་འཕེན་ཟེར་བ་དང་ཇོ་རུ་གཉིས་ཀྱི་དམག་དཔུང་བྱུང་སྐབས་
ཁྱེད་གཉིས་གར་སོང་མ་མཐོང༌། ང་རང་གིས་འཐབ་པའི་གཏང་མ་མགོ་འདི་
ལ་ ལྟོས་ དང༌ ཟེར་ ནས་ སྤྲུལ་ པའི་ ཆོ་ འཕྲུལ་ གྱི་ མགོ་ ཞིག་ བསྟན་ བྱུང་ བས།
གཟིག་འཕེན་གྱི་མགོ་ཡིན་པ་སྣང་བ་ཤར་ནས་ཁྲོ་ཐུང་སྙིང་འདར་ལ་དབུགས་
སྟོད་དུ་འཚངས་ཏེ་མིག་ཧུར་ཧུར་ཅི་ཆ་མེད་པར་ལུས་པའི་ཚེ། སྤྲུལ་པའི་ལྕམ་
སྲིང་མོས་བདུད་མོ་སོ་སྲུང་མ་རེ་རེའི་མགོ་ལ་དགྲ་སྟ་རེ་བརྒྱབ་སྟེ་བསད།
ཁྲོ་ཐུང་ནི་ཅི་བྱས་བཤད་རྒྱུ་ཡོད་པ་མ་བྱུང་བའི་ངང་དེར་སྤྲུལ་པའི་ལྕམ་
སྲིང་མོས་སླར་ཁྱོད་ང་རང་གི་ལྷན་དུ་འགྲོ་འམ་མི་འགྲོ། བསྡད་ན་ངས་ཟ་གི་



ནེ་ནེས་བདུད་ལ་དུག་ཆང་དྲངས། 69 །
ཡིན་ཟེར་བས་སྟག་རོང་དཔོན་ཤིན་ཏུ་སྐྲག་ནས་འདར་ཏེ་ཨ་ར་ཟིང་ཟིང་གིས་
ངས་ཅི་སྐྱ་ཟེ་ཞུས་པས་ཝེར་མའི་སྤྲུལ་པས་དྲེད་མོང་ཞིག་བྱུང་བ་ལ་འདི་བཞོན་
ནས་འགྲོ་ཟེར་ནས་ཨ་ཁུ་དབང་མེད་དུ་དྲེད་ལ་བསྐྱོན་ནས་ཁྲིད་པས་འདར་སིག་
སིག་གིས་ནམ་བཟས་ཡོང་། བདུད་མོ་འདི་རྒྱལ་ཁབ་འདི་ན་དབང་ཆེ་ཁས་
བཙན། ཇོ་རུས་ཀྱང་ཡ་བོ་མི་ཟིན་པ་གདུག་རྩུབ་ཆེ་བ་འདི་འདྲ་ཞིག་འདུག
སྐྱབས་གནས་ཆུ་ལ་ཞུས་ན་འཕོངས་འཁྱགས་ལ་སྦྱར། མགོ་བོ་མེ་ལ་བསྔས་ན་
སྐྲ་དང་ཀ་ལི་འཚིག འདྲེ་དང་བདུད་ལ་སྐྱབས་ཞུས་ན་མཐའ་མ་རང་སྲོག་
གཅོད་ཟེར་བ་ངེས་པར་བདེན། མ་ཟད་སྙིང་དང་འདྲ་བའི་བུ་གཟིག་འཕེན་
དེ་མོས་བསད། ང་དྲན་རྒྱུ་མང་བས་ཡོང་རྒྱུ་མང་། བྱ་ལག་མང་ན་རྐང་ལག་
ཆག ཁ་སྨྲས་མང་ན་རོགས་དང་འགྲས་ཟེར་བ་ངེས་པར་བདེན་བསམ་པ་མ་
ཟད། ཁྱིམ་གྱི་དགའ་སྐྱིད་དང་ལོངས་སྤྱོད། གསེར་མཚོ་དང་ཉ་ཚ་ སྟག་
འཕེན་སོགས་ཀྱིས་ཟེར་ལུགས་རྣམས་དྲན། ལར་རང་ཉིད་ཀྱི་རིང་ལ་གེ་སར་
ལ་དོ་བསྡོ་བ་ཕྱི་ནང་བསྒྱུར། ད་དུང་ཡང་ང་གེ་སར་གྱིས་ཁྲི་འཕང་མཐོན་
པོར་བཞག་པས་གེ་སར་བཀའ་དྲིན་ཤིན་ཏུ་ཆེ་བར་འདུག ད་དགྲ་འདིའི་ཁ་
སྔོན་ནས་ཕྱིར་ལོག་ཏུ་འགྲོ་རྒྱུ་རྙེད་དཀའ་བས་ཅི་འདྲ་བྱེད་དགོས་པར་འདུག་
བསམ་ནས་སླར་བློ་འགྱུར། སྐྲག་པའི་དབང་གིས་གེ་སར་དང་དགྲ་ལྷ་ཝེར་མ་
ལ་ཡིད་ཀྱིས་གསོལ་བ་དུ་མ་བཏབ་པའི་ངང་གདུག་པ་སྤུན་བདུན་གྱི་རྫོང་རྩེར་
སྤྲུལ་པའི་བདུད་མོ་དབང་བྱེད་མ་དང་ཁྲོ་ཐུང་གཉིས་སྔར་ཇི་ལྟ་བ་ལ་ཟིལ་རྔམ་
ལོག་འགྱུར་གྱིས་ཆེ་བ་ཞིག་བྱས་ནས་ཐོན་པ་དང་། རྒྱལ་བློན་རྣམས་དེ་སྔོན་
ཐ་ཆུང་ཁྲག་རལ་མ་མ་འབྱོར་བས་ཐམས་ཅད་བློ་མི་བདེ་མྱ་ངན་གྱིས་གནོན་
ནས་ཡོད་པ་དེ་ཡི་ཕྱི་ནང་ཞག་གཉིས་མཚམས་སྤྲུལ་པའི་དབང་བྱེད་མ་འབྱོར་
བས་ཐམས་ཅད་དགའ་སྤྲོ་ཚད་མེད་པ་ཤི་གསོན་འཕྲད་པ་ལྟར་བྱུང༌། དེ་ནས་
ཐམས་ཅད་གྲོས་ལ་འཚོགས་པ་དང་ལྷན་སྤྲུལ་པའི་དབང་བྱེད་མོས་ཆོ་འཕྲུལ་



70
བདུད་གླིང་གཡུལ་འགྱེད།
གྱིས་གྲལ་མདོར་དབུགས་ལེན་གྱི་རྐྱལ་པ་ཁ་ཕྱེས་ནས་སྙིང་དམར་ཧྲིལ་ཧྲིལ་དུ་
བྱུང་ནས་ཕོ་བྱས་ཡོད་མདོག་གིས་རྔམ་རྔམ་བརྗིད་བརྗིད་ཀྱིས་ཞེ་སྡང་སྦྲུལ་གྱི་ཁྲི་
སྟེང་དུ་ཧོར་འདུག་ཅིག་བྱས་ནས་གླུ་འདི་ལྟར་བླངས་པར་གདའོ། །
གླུ་འུ་ན་ཨ་ལ་ཐ་ལ་རེད། །
ཐ་ལ་འོ་ན་འ་འུ་རེད། །
འ་འུ་ངག་གི་འགུག་ལུགས་རེད། །
ཤ་ཁྲག་རྒྱ་མཚོ་འཁྱིལ་ཀློང་ནས། །
བདུད་མོ་ལས་ཧུར་དྲག་མོའི་སྐུ། ། །
འཁོར་ཚོགས་བྱེ་བ་འབུམ་གྱིས་བསྐོར། །
ཨ་ཞེས་འབོད་དོ་ཁ་འཛིན་མཛོད། ། །
བསམ་དོན་འགྲུབ་ལ་རྒྱལ་ཁ་བསྟོད། །
ས་འདི་ས་ངོ་མ་ཤེས་ན། །
ཟི་གླིང་གཉིས་ཀྱི་ས་མཚམས་ན། །
གདུག་པ་ནག་པོའི་ཕ་ཡུལ་ལ། །
ང་བདུད་མོ་ཆགས་པའི་རྒྱལ་ས་རེད། །
ང་འདྲ་གནམ་ས་གཉིས་ཀྱི་བདག །
མི་དང་ལྷ་འདྲེའི་ཡ་བདག་ཡིན། །
མི་དབང་གཡུ་རྩེ་རྒྱལ་པོ་གསོན། །
རང་རྒྱུད་གདུག་པ་སྤུན་བདུན་ཉོན། །
ཁ་སང་ཁ་ཡི་ཉི་མ་ལ། །
ང་དང་བུ་མོ་ཁྲག་རལ་མ། །
སྣ་མོ་སྟག་རོང་དཔོན་དང་གསུམ། །
སོང་སོང་གླིང་དཀར་ཡུལ་ལ་སོང་། །



ནེ་ནེས་བདུད་ལ་དུག་ཆང་དྲངས།
ང་དང་ཐ་ཆུང་ཁྲག་རལ་གཉིས། །
ཁྲ་མོའི་རྫོང་ལ་འཛུལ་ཉིན་མོ། །
དཔའ་རྟགས་བུ་དང་བུད་མེད་ཁྱེར། །
ཕྱིར་ལོག་ཤར་ཤར་སོང་བའི་དུས། །
ལ་ལུང་མེད་པ་དམག་གིས་ཁེངས། །
ཁྲག་རལ་གར་སོང་རྗེས་མེད་རེད། །
སྣ་བོ་སྟག་རོང་འཇའ་ལྟར་ཡལ། །
དཔུང་མེད་ང་རང་གཅིག་པུར་ལུས། །
བསད་བསད་བརྒྱ་བརྒྱ་གྲངས་ལས་འདས། །
དཔའ་རྟགས་དགྲ་བོའི་སྙིང་ལ་ལྟོས། །
ང་རང་གཅིག་པོའི་བྱེད་ལས་ལ། །
སྒང་སྒང་རོ་ཡིས་གང་ལེ་དང༌། །
གཤོངས་གཤོངས་ཁྲག་གིས་གང་ལེ་བཟོས། །
ཇོ་རུ་མིང་གཡེར་གྲགས་པ་ཅན། །
འཐབ་ན་ཨ་ཡ་ཡོང་ངེས་རེད། །
དཔའ་རྟུལ་ཟེར་བའི་རྒྱང་གཡེར་ཅན། །
ང་བུད་མེད་ཨ་ཡ་མ་རེད་ཐལ། །
བསད་བསད་བཤན་པ་ཤོར་ལེ་རེད། །
སྤུན་བདུན་གྲོས་ཁ་འགྲིག་པས་ན། །
གླིང་དཀར་ཡུ་མེད་བཟོ་ངེས་རེད། །
ཀླུ་བཙན་ཐུགས་ཁ་དགྱེས་ངེས་རེད། །
བདུད་ནག་པོའི་བསྟན་པ་མཐོ་ངེས་རེད། །
ད་རེས་རྒྱལ་པོ་དབུ་འཕང་མཐོ། །



72
བདུད་གླིང་གཡུལ་འགྱེད།
གདུག་པ་སྤུན་བདུན་དཔའ་རྩལ་རྒོད། ། །
ནག་ཕྱོགས་སྡེ་འབངས་བུ་རྟ་དར། །
དཔའ་བའི་ཇག་གཅིག་མ་བཅད་ན། །
ཟ་མ་བུད་མེད་གྲོང་འདུ་འདྲ། །
ད་རུང་བུ་མོ་དཔའ་སྙིང་རྒོད། །
ཁ་སང་ཅི་བྱས་ལས་ལ་ལྟོས། ། །
ལས་ལ་ལྟ་བཞིན་བསམ་བློ་སྐོར། །
རྒྱལ་བློན་སྔོན་སྔོན་སྔོན་ལ་ཕེབས། །
སྔོན་ལ་འགྲོ་བཞིན་དཔའ་རྩལ་ངོམས། །
ང་བདུད་མོ་རྗེས་རྗེས་རྗེས་ནས་ཡོང་། །
ཨ་ཞང་གདོལ་པ་ནག་པོ་ལ། །
དྲག་པོ་དམག་གི་དཔུང་གཡར་ཞུ། །
ཀླུ་སྲིན་གདུག་པའི་བང་ཆེན་ལ། །
ལས་དམག་ཉིས་ཁྲི་ཆིག་སྟོང་ཡོད། །
དེ་ཙམ་གླིང་ལ་ཞེད་དོགས་མེད། །
ལོ་རྒྱུས་སེམས་ལ་ཁྲིགས་སེ་ཡོད། །
དཔེ་བཞག་ན་འདྲ་མ་ཨེ་འདྲ་གདའ། །
ཙན་དན་ནགས་ཀྱི་གཞི་དཀྱིལ་ནས། །
སྟག་མི་ཤ་ཟ་བའི་གྲགས་པ་ཅན། །
མ་མཐོང་གོང་ནས་སྙན་པ་ཁྱབ། །
འགྲམ་བཅར་ན་ཁྱི་རྒན་རི་བྱོལ་རེད། །
རྫ་རི་ཟིལ་མའི་སྒང་ལམ་ནས། །
འབྲོང་མི་རུང་ཟེར་བ་གྲགས་པ་ཅན། །



ནེ་ནེས་བདུད་ལ་དུག་ཆང་དྲངས།
མ་མཐོང་གོང་ནས་རྒྱང་གཡེར་ཅན། །
འགྲམ་བཅར་ན་གཡག་རྒན་རི་བྱོལ་རེད། །
རོང་ཆེན་སྨྱུག་མའི་གསེང་ལམ་ནས། །
ལྷོ་མི་རྒོད་ཟེར་བའི་གཡེར་པོ་ཅན། །
མཐོང་ཚད་ཐམས་ཅད་གསོད་པས་ཟེར། །
འགྲམ་བཅར་ན་མི་རྒན་གཅེར་རྒྱུག་རེད། །
རྨ་ཁམས་ཁྲ་མོ་གླིང་ཡུལ་ནས། །
ཇོ་རུ་ཟེར་བའི་གྲགས་པ་ཅན། །
མཐོང་ཚད་ཆམ་ལ་འབེབས་པས་ཟེར། །
འགྲམ་བཅར་ན་བུ་ཆུང་གོ་ཁྲབ་ཅན། ། །
ངས་བཤད་བཤད་མིན་ཏེ་འདྲ་མའི་གླུ། །
གླིང་དཀར་དཔའ་རྟུལ་ཨོ་ཟོབ་ཅན། །
མི་མ་ཤི་གསོན་ལྤགས་བཤུ་བས་ཟེར། །
དཔའ་རྒོད་འབྲུག་ལ་འགྲན་མི་རེད། །
ལག་ལེན་འཇའ་དང་ནོར་མི་རེད། །
དེ་ཨེ་རེད་མི་རེད་ལྟོས་དང་གསལ། །
སྨན་ང་འདྲ་མ་ཐུབ་ཤོར་ལེ་རེད། །
མ་ངན་པའི་འགོག་ཚ་ཇོ་རུ་ཁོ། །
རྩལ་ལུས་སྐྱེད་མ་རྫོགས་བཏུལ་ན་དགའ། །
དགྲ་མི་སྟག་གཉིས་དེ་ཆུང་ཟེ་གསོད། །
ཟེར་བའི་དཔེ་དེ་བདེན་ངེས་རེད། །
ཇོ་རུ་རིམ་གྱི་ལུས་དར་ན། །
ནམ་ཟླ་ཅི་བྱེད་ཤེས་ལེ་མིན། །



14
བདུད་གླིང་གཡུལ་འགྱེད།
ང་བསྡད་ན་གཞིས་གོ་ཆོད་ངེས་ཡིན། །
རྫོང་ཡུལ་དགྲ་ལ་འཆོར་དོགས་མེད། །
ཀླུ་སྲིན་དམག་གིས་སྲུང་བས་ཆོག །
སོང་ན་དྲག་མཐའ་བཅད་པས་ཆོག །
འཆི་མེད་ལྕགས་ཀྱི་སྲོག་རྩ་ཐོབ། །
མ་ཡིན་ཡིན་མདོག་བྱེད་ལེ་མིན། །
དོན་བདེན་བདེན་འདྲ་ན་ཐུགས་ལ་ཞོག །
མི་བདེན་དགོངས་པ་ཚོམ་དོན་མེད། །
ཅེས་མ་ཡིན་ཡིན་མདོག་གི་ གླུ་དེ་ལྟར་བླངས་པས་ལས་ཀྱི་དབང་གིས་
ཐམས་ ཅད་ ལ་ མི་ འཇིགས་ པའི་ གདེང་ ཐོབ་ ནས་ ཞེ་ སྤྲོ་ གཏིང་ ནས་ ལངས།
དབང་བྱེད་མར་དཔའ་རྟགས་དང་རྒྱལ་ཁ་ཆེན་པོ་ཚད་མེད་པ་ ཐོབ་འདུག་་
བསམ་ནས་དགའ་སྤྲོ་ཚད་ལས་འདས་ཏེ་གདུག་པ་སྤུན་བདུན་གྱི་མི་རེས་དཔའ་
གླུ་རེ་བླངས།
ཁྲོ་ཐུང་ ནི་ སྔ་ ཉིན་ནས་བློ་ ལོག་ སྟབས་ འདི་ བྱ་ འདི་ བྱེད་ སྨྲ་ མ་ ནུས།
གདོང་བཙན་ཨ་དཔལ་ནས་གླིང་གི་ཆགས་ཚུལ་དང་སྡོད་ལུགས་ཀྱི་གླུ་བླངས་པ་
ཉོབ་དོགས་ཀྱིས་མ་བཀོད། དེ་མཐར་བྱུ་རུ་དམར་པོའི་ཁྲི་སྟེང་ནས་མི་ཉག་
གཡུ་རྩེ་རྒྱལ་པོ་དེས་གྲོས་ཐག་གཅོད་པའི་གླུ་འདི་དཔའ་བོའི་ངར་སྨྲ་ཧུར་ཐུང་
ལ་དྲངས་ནས་བླངས་པར་གདའོ། །
གླུ་ལུ་ན་ཨ་ལ་འུ་ན་རེད། །
ལ་ལུ་འོ་ན་ལེན་ལུགས་རེད། །
སྡིག་པའི་ན་བུན་འཁྲིགས་པའི་ཀློང༌། །
སྟེང་ཁམས་ལྷ་ཡི་གཞལ་ཡས་ནས། །
བདུད་རྒྱལ་དགའ་རབ་དབང་ཕྱུག་ལ། །



ནེ་ནས་བདུད་ལ་དུག་ཆང་དྲངས།
75
བདུད་འཁོར་བྱེ་བ་འབུམ་གྱིས་བསྐོར། །
མི་རྟའི་ཁྲག་གིས་མཆོད་པ་འབུལ། །
འབོད་དོ་ཁ་འཛིན་རྒྱབ་རྟེན་མཛོད། །
མི་ཉག་ཧ་རི་རྩེ་དགུ་མཁྱེན། །
གར་སོང་རྒྱབ་རྟེན་དགྲ་ལྷ་མཛོད། །
རི་རྒྱལ་གཡུ་རི་རྩེ་རྒྱལ་མཁྱེན། །
མི་དཔའ་རྟ་ཧྲག་ཁ་འཛིན་མཛོད། །
ས་འདི་བདུད་ཀྱི་འདུ་ར་ལ། །
ཨར་ཇོག་ཇག་པའི་སྐུང་ལུང་རེད། །
ང་འདྲ་ང་ངོ་ལོས་ཤེས་ཏེ། །
སྐྱེ་བ་གཅིག་ལ་སྐྱེ་རེས་གཉིས། །
མི་ཚེ་གཅིག་ལ་བསྐོས་པ་གཉིས། །
སྐྱེ་ས་མི་ཉག་རོང་ལ་སྐྱེས། །
དམ་ཆོས་བླ་མ་ཟེར་བ་དེ། །
མཐོང་ན་ཕ་དང་ཁྱད་པར་མེད། །
དགྲ་ཇག་རྔོན་ལ་སྐྱོད་ལུགས་སོགས། །
གླེང་ན་ཡིད་སྤྲོ་ཁོག་ནས་སྐྱེ། །
ཨ་བན་མི་དབོན་རྣམ་གཉིས་མདུན། །
བརྒྱ་གསོད་སྟོང་གསོད་ཁས་ལེན་བྱས། །
དགའ་རབ་མངོན་སུམ་ཞལ་གཟིགས་ཐོབ། །
འབྲལ་མེད་སྲུང་སྐྱོབ་བྱེད་པ་དང༌། །
དགོས་གལ་ཆེའི་དུས་ལ་ཐུག་པའི་དུས། །
རྨུ་ཐག་བརྒྱུད་ནས་བསུ་འོང་གསུངས། །



76
བདུད་གླིང་གཡུལ་འགྱེད།
བསུས་ནས་ལྷ་ལ་འབྲལ་མེད་ཡིན། །
དེ་ཚོ་གཏམ་གྱི་གླུ་ཞོར་རེད། །
ཡང་དགོས་དོན་གྱི་སྙིང་པོ་ལ། །
དབང་བྱེད་ཁྱེད་དང་ཁྲག་རལ་གཉིས། །
ཟེར་ཟེར་གཞིས་གོ་ཆོད་ལེ་གྱིས། །
སྤྱང་གྲུང་རིག་པ་མ་འཕྱུག་དགོས། །
ཇོ་རུ་མི་མིན་འདྲེ་མིན་གྱིས། །
ཅི་བྱེད་ཡིད་གཏད་ངེས་མེད་རེད། །
སང་ཚེས་བདུན་གཅིག་གོང་རོལ་ན། །
ཡུལ་སྡེའི་དཔུང་དམག་ཞིབ་བསྡུར་བྱེད། །
རྒྱལ་བློན་མདུན་གྱི་དཔུང་ནས་བརྒྱན།
རྨ་ཁམས་གླིང་ཡུལ་ཁྲ་མོ་ལ། །
རྒོད་པོའི་དཔུང་པ་ངོམ་རྒྱུ་ཡིན། །
དཔའ་རྟགས་དབང་དུ་བསྡུ་རྒྱུ་ཡིན། །
མ་ངན་འགོག་ཚ་ཇོ་རུ་ལ། །
དཔའ་རྩལ་རྫུ་འཕྲུལ་ཅི་འདུག་ལྟ། །
སྐྱ་ལོའི་ཁྲོམ་གཤོག་འབྲུག་མོ་ལ། །
གཟུགས་སྐྱེ་མཛེས་ལེགས་ཞན་ལྟད་མོ་ལྟ། །
དཔའ་རྟུལ་ཟེར་བའི་མིང་གཡེར་ཅན། །
ངར་བཙན་དཔའ་སྙིང་ལྟད་མོ་ལྟ། །
ལོངས་སྤྱོད་ཀླུ་དང་མཚུངས་པས་ཟེར། །
ཟེར་ཚད་ཨེ་བདེན་ལྟད་མོ་ལྟ། །
ངེད་ཅག་བྱེས་ཀྱི་འགྲོ་འདུག་དེ། །



ནེ་ནེས་བདུད་ལ་དུག་ཆང་དྲངས།
77
རིམ་པས་རྒྱལ་བློན་གྲོས་ཁ་བསྟུན། །
ཐ་ཆུང་སྙིང་གྲོགས་ཁྲག་རལ་མ། ། །
དགའ་རབ་ལྷ་ལ་ཁྲག་མཆོད་དང་། །
བྱ་དང་དུད་འགྲོའི་དགེ་མཆོད་གྱིས། །
བླ་གནས་དུག་མཚོ་ནག་པོ་ལ། ། །
ཁྲག་སྣ་དུ་མའི་མཆོད་འབུལ་གྱིས། །
བྱ་སེར་འུག་པ་སྤུན་གསུམ་དེ། །
སྤུན་ཟླ་གཡུ་འོད་མདུན་དུ་ཐོངས། །
དྲག་པོའི་དགྲ་ཇག་ཆས་ལུགས་དང༌། །
དཔའ་བོ་རྒྱབ་ཆད་མི་རེད་པའི། །
དཔུང་དམག་རོགས་དོན་མཛད་རོགས་ཞུས། །
ཞུ་བའི་བཀའ་རྒྱ་ཉམས་མེད་ཕུལ། །
མ་ཟད་ཀླུ་བཙན་རྒྱལ་པོ་ལ། ། །
གྲོས་ཁ་རོགས་དོན་བཀའ་བསྟུན་རྣམས། །
གཞིས་སྡོད་གཙོ་མོ་གཉིས་ལ་བབས། །
བྱེད་འགྲོའི་དགྲ་ཇག་ཐེངས་གསུམ་བྱེད། །
དེ་རྗེས་མི་འགྱང་ཆ་ངག་ཡོད། །
ཞག་བར་དགའ་སྐྱིད་འདུ་ར་བྱེད། །
སྐྱིད་པའི་བྲོ་འཁྲབ་ལྷ་གསོལ་བྱེད། །
ས་དང་ལུང་པའི་རྒྱུས་རྒྱ་མཁན། །
སྟག་རོང་དཔོན་བློན་རྣམས་ལ་བབ། །
འཚོ་ཟས་ཅི་འདོད་ལོངས་སྤྱོད་མཛོད། །
གླིང་དཀར་འབངས་སུ་ཆུད་པའི་དུས། །



78
བདུད་གླིང་གཡུལ་འགྱེད།
སྟག་རོང་རང་མལ་བཞག་པས་ཆོག །
དེ་ལུགས་འགྲོ་སྡོད་བསླབ་བྱ་དེ། །
མ་ཉམས་སོ་སོའི་ཡིད་ལ་ཞོག །
ཅེས་གླུ་དེ་ལྟར་བླངས་ཤིང་གྲོས་ཐག་དེ་ཐོག་ཏུ་དབང་ནས་ཟས་མཛོད་
ལོངས་སྤྱོད་ཕུན་སུམ་ཚོགས་པའི་སྒོ་ཕྱེས་ཡུལ་སྡེ་ཀུན་ལ་ཆ་དང་བང་ཆེན་གྱིས་
ཁྱབ་པར་བྱས་ཤིང་། འདུ་ར་བསྡུས་ཏེ་སྟག་རོང་དཔོན་བློན་དང་བཅས་པ་ལ་
ཟས་ཀྱི་སྟོན་མོ་རྒྱ་ཆེན་པོ་བཤམས་ཏེ་ཐམས་ཅད་ཅི་འདོད་ལ་ལོངས་སྤྱད་དེ་
བསྡད། དེ་ཡི་ནུབ་མོ་དབང་བྱེད་མས་གོང་གི་བདུད་མོའི་སྙིང་ཁྲག་དང་རྗེས་
ངན་དགུ་སྦྱོར་བྱ་ཁྱུང་སྔགས་སྦྱར་བཅས་བདུད་ཀྱི་བླ་མཚོའི་ནང་བཏབ་པས་ཀླུ་
སྲིན་གདོལ་པ་ནག་པོ་དང༌། ཀླུ་ནག་མི་བཟན། ཆུ་སྲིན་མགོ་ཅན་སོགས་
དང༌། བདུད་ཀྱི་བླ་ཉ་བདུན་པོ་སོགས་སྐད་ཅིག་ཉིད་ལ་ཤ་རུས་བྱེ་ནས་ཞིག་
པར་གྱུར་ཏོ། །གཞན་ཡང་གདོལ་པ་ནག་ཕྱོགས་ཅན་གནས་པའི་མཚོ་ལ་འོ་
མས་མཆོད་པ་ཕུལ་ནས་ནག་ཕྱོགས་ཀྱི་མགོན་སྐྱབས་དང་ཕྲལ། ཡང་སྡུག་
མཛོད་ཉི་ཤུའི་ལྡེ་མིག་བླངས་ཏེ་སྒོ་ཕྱེས་ནས་ཡང་མཛོད་དུ་ཁྲག་ཞག་གི་མར་མེ་
བདུན་ཡོད་ལ་སྙིང་ཁྲག་བཏབ་པས་ཚག་སྒྲ་ཆེན་པོའི་ངང་ནས་བླ་གནས་མར་མེ་
བདུན་པོ་ཡལ། ཀླུ་སྲིན་བདུད་ཀྱི་རྟེན་ཕུར་ཕ་བོང་ནག་པོ་ཞིག་ཡོད་པ་སྲིང་
ལྕམ་མོས་དྲག་སྟས་ཕྱེ་མར་གཤགས།
དེ་ཡི་ནང་ནས་བདུད་ཀྱི་བླ་སྲོག་ལུས་སྦལ་པ་ལ་མགོ་བདུན་ཡོད་པའི་འཕྱི་
བ་ ཙམ་ ཞིག་ བྱུང་ བ་ དེ་ ཉིད་ ཅི་ ལྟར་ བྱས་ ནས་ འདུལ་ དགོས་ གཟིགས་ པས།
རབ་གེ་སར་ཁོང་ཡིན་དགོས་ཀྱང་ས་ཐག་གིས་འབྱུང་བས་ཅི་བྱ་བྲལ། ཡང་རྟ་
མགྲིན་དམར་པོའི་སྤྲུལ་པ་སྟག་རོང་དཔོན་གྱིས་ཐུལ་བར་མཁྱེན་ནས། དགྲ་
ལྷའི་སྲིང་ལྕམ་དབང་བྱེད་དུ་བརྫུས་པ་ཁོང་གིས་བདུད་ཀྱི་བླ་སྲོག་དེ་ལྕགས་སྤར་
སྲུབ་ཁང་དུ་བཙུད་དེ་མི་འཆོར་བའི་གཟེར་བཏབ། རྒྱལ་པོ་གཡུ་རྩེ་དང་



ནེ་ནས་བདུད་ལ་དུག་ཆང་དྲངས། 79
གདུག་པ་སྤུན་བདུན་ལ་མནོལ་བའི་རྫས་སྣ་དགུ་སྦྱོར་དེ་ལོ་ཟླའི་ཆང་ལ་སྦྱར་ཏེ་
མྱོས་པར་བླུད། ཁྱི་དུག་ཁྱི་བལ་དང་། སྤྱང་དུག་སྤྱང་བལ། མི་དུག་མི་
བལ་ལ་སོགས་ཀྱི་དུད་པ་བར་སྣང་ཁྱབ་པར་བདུག་པས་ཐམས་ཅད་ཅི་དྲན་མེད་
པ་ཆང་གིས་ར་རོ་བ་ལྟར་དེ་ནུབ་ཐམས་ཅད་ཉལ། ས་སྲོས་ཕག་གི་དུས་དགྲ་
ལྷའི་སྲིང་ལྕམ་དབང་བྱེད་མར་བརྫུས་པ་དེ་ཉིད་ཀྱིས་བདུད་རྩིའི་ཆང་བེལ་གང་
དང་ལྕགས་སྤར་ཁྱེར་ཏེ་འཇིགས་སུ་རུང་བའི་ཆ་བྱད་ཀྱིས་ཕེབས་པས་ཁྲོ་ཐུང་
ཡང་ཚུར་འབྱོར་ཏེ་ཉལ་ནས་ཡོད་ཁར་སྲིང་ལྕམ་དེར་ཕེབས་ཏེ། སྟག་རོང་
དཔོན་འདིར་ཕེབས་ཟེར་ནས་ཟུར་དུ་བོས་ནས་ཨམ་ཕྲག་ནས་དར་གྱི་དོ་ལི་ཞིག་
བསྐྱངས་ནས་འདིར་རྐང་པ་སྤོས་དང་ཟེར་བས་རྐང་པ་དེའི་སྟེང་བཞག་པ་དང་
ལྷན་བར་སྣང་ལ་ཁྱེར་སོང་སྙམ་པའི་སྙིང་སྟོང་སྟོང་ངང་ས་རྒྱུས་མེད་པའི་མི་
མེད་ས་མདོག་ནག་སེང་ཞིག་ཏུ་སླེབས། སྲིང་ལྕམ་ལྷའི་སྤྲུལ་པ་དབང་བྱེད་
མས་ཡེ་ཤེས་ཀྱི་མེས་ཉིན་མོ་ལྟར་གསལ་བར་བྱས་ཏེ་ལྕགས་སྤར་སར་བཞག་ནས་
ཆང་དེ་ཨ་ཁུ་ལ་གཏད་དེ་གླུ་འདི་ལྟར་བཞེངས་སོ། །
ཀླུ་འོ་ན་ཨ་ལུ་ཐ་ལུ་རེད། །
ཐ་ལུ་འོ་ན་ལ་ལུ་རེད། །
ལ་ལུ་བདུད་མོའི་ལེན་ལུགས་རེད། །
སྨན་ང་ལ་དགོས་པའི་ལྷ་སྲུང་རྣམས། །
ཁ་གཡེལ་ང་ལ་སྡོང་གྲོགས་མཛོད། །
རང་ཆུང་མི་ཉམས་དགུང་ལ་བསྟོད། །
ས་འདི་ཨར་ཇག་སྐུང་ལུང་ལ། །
ཡང་དགོས་མི་མེད་རེ་ཐང་རེད། །
ང་འདྲ་ང་ངོ་མ་ཤེས་ན། ། །
ནག་པོ་བདུད་ཀྱི་རྒྱལ་མོ་ཡིན། །



80
བདུད་གླིང་གཡུལ་འགྱེད།
ཁམས་གསུམ་ཟ་བའི་དབང་ཆེན་ཡིན། །
སྐྱེ་འགྲོའི་སྲོག་གི་བདག་པོ་ཡིན། །
ང་ཡི་གོང་ལ་ཡོད་སྣང་མེད། ། །
དེ་ཨེ་ཡོད་སྟག་རོང་དཔོན་གྱིས་ཤེས། །
བསྐྱབས་ན་སྐྱོབ་པའི་དཔོན་མོ་ཡིན། །
དེ་ནས་ཉོན་དང་ཁྲོ་རྒྱལ་དཔོན། །
སྐྱེམས་པོ་ཆང་གི་ཉིང་ཁུ་འདི། །
དཔའ་མེད་དཔའ་ཁ་ཆུད་པའི་ཆང་། །
བཤད་ན་གཏམ་གྱི་འཕྲུལ་འཁོར་ཡིན། །
ལུས་རྩ་ཁ་འབྱེད་པའི་ལྡེ་མིག་ཡིན། །
གོམ་གསུམ་སྤོས་པའི་ཚེགས་གླུ་ཡིན། །
ཆང་འདི་ངོམ་པར་ཁྱོད་ཀྱིས་འཐུང་། །
ལྕགས་ཀྱི་སྤར་བུ་འདིའི་ནང་ལ། །
བདུད་མོ་ང་ཡི་སྒོས་དགྲ་ཡོད། །
དཀར་པོ་ལྷ་གྲལ་འཁོད་ལེ་མིན། །
ནག་པོ་བདུད་གྲལ་ཐེ་ལེ་ཡིན། །
ཕོ་མཐོང་ཚད་སྲོག་རྩ་གཅོད་པས་ཟེར། །
གདུག་པ་དུག་གི་ཁ་རླངས་ཅན། །
ཀུན་གཞི་ཆོ་འཕྲུལ་ཅི་ཡང་ལྡན། །
སྦྲུལ་དཀར་སེར་དམར་ལྗང་སྔོ་ནག་མགོ །
དུག་གིས་ན་བུན་ཐུ་ལུ་ལུ། །
མཐོང་ན་སྐྱི་གཡའ་ཟིང་བ་ཡོད། །
མཐོ་བ་གནམ་ལ་ཤོར་དོགས་ཡོད། །



81
ནེ་ནེས་བདུད་ལ་དུག་ཆང་དྲངས།
དམའ་བ་ས་ལ་འཛུལ་དོགས་ཡོད། །
དེ་རིང་ཉི་མའི་ཡན་ཆོད་ལ། །
ཆོས་དགེ་བ་རྣ་བར་གླེང་ས་མེད། །
ལྷ་བླ་མ་ཟེར་དུས་ཞེ་སྤྲོ་ལ། ། །
མི་སྟག་རོང་སྔགས་ཀྱི་སྡོང་པོ་ལ། །
སྐྱབས་ད་རེས་བཙལ་བའི་དུས་ཤིག་བྱུང་། །
ལྷ་ཡི་དམ་ཡོད་ན་གསལ་སྣང་སྒོམས། །
སྔགས་བསྙེན་པ་ཡོད་ན་གྲངས་སུ་བཟློས། །
ལུས་རྫུ་འཕྲུལ་ཡོད་ན་རྩལ་ཁ་ཕྱུང་། །
ཐུགས་ཏིང་འཛིན་ཡོད་ན་མཉམ་པར་ཞོག །
དགྲ་གདུག་པ་འདི་ཉིད་ཐུལ་བའི་མཚམས། །
འདི་བྱས་མི་ལ་གླེང་ཆོག་མེད། ། །
སོ་སོའི་རང་ཚུགས་རང་གིས་ཟུངས། །
ཁྱོད་ཀྱང་གླིང་དཀར་སྟོད་ལ་སོང་། །
རྒྱལ་བློན་རྣམས་དང་རིམ་གྲོས་གྱིས། །
ངས་ཀྱང་བདུད་ཡུལ་གཞིས་ས་གནོན། །
ནག་པོ་བདུད་ཀྱི་བསྟན་པ་འཚོ། །
ང་བདུད་མོ་སྲོག་གཅོད་ཤ་ལ་དགའ། །
ཤ་གསར་པའི་རིགས་དེ་ཞིམ་ཤ་ཆེ། །
བདུད་མོའི་སྐོམ་ཆུ་ཁྲག་ལ་དགའ། །
ཁྲག་དྲོན་མོའི་རིགས་དེ་མངར་ཤ་ཆེ། །
ཡུན་རིང་ན་སྟག་རོང་ཟ་ཡང་སྲིད། །
དེ་རིང་ཕོ་བྱས་གོ་ཆོད་ན། །



བདུད་གླིང་གཡུལ་འགྱེད།
རིན་ཆེན་གསེར་གྱི་དཔའ་དར་ཡོད། །
གླིང་དཀར་ཨ་ཁུའི་ཡིད་ལ་ཞོག །
ཅེས་གླུ་དེ་ལྟར་བླངས་ནས་ཆང་དེ་སྣོད་ཕོར་ཞིག་ཏུ་བླངས་ནས་སྟག་རོང་
དཔོན་ལ་དྲངས་པ་དང་ཁྲོ་ཐུང་ནི་གླུ་དེ་ཐོས་པ་དང་གང་ཅིའི་ཐད་སྐྲག་ནས་
འདར་ཁུམ་ཁུམ་ངང་ཆང་དེ་བཏུང་པས། བདུད་རྩི་ལྷའི་ཆང་དེས་ལུས་ཀྱི་
རྩལ་བྱེ། བདེ་གསལ་གྱི་ཉམས་འབར། མི་འཇིགས་པའི་གདེང་ཐོབ་སྟེ་ལྷ་
རྟ་མགྲིན་ཧེ་རུའི་བསྐྱེད་རྫོགས་གསལ་བ་ལ་ཞུགས་ཏེ་ལྷ་འབོད་གླུ་བསྐུལ་གྱི་གླུ་
འདི་ལྟར་བླངས་པར་གདའོ། །
ཨོཾ་མ་ཎི་པདྨེ་ཧཱུྃ། །
གླུ་ལེན་ན་དཀོན་མཆོག་གསུམ་ལ་ལེན། །
ངག་འགུག་ན་བདེ་སྟོང་བརྒྱུད་ནས་འགུགས། །
ལྷ་རྟ་མགྲིན་གཞན་ལ་མི་སྲིད་དེ། །
འབོད་དོ་ཁ་འཛིན་སྡོང་གྲོགས་མཛོད། །
དགྲ་བགེགས་འདུལ་བའི་འཕྲིན་ལས་མཛོད། །
ཡེ་གཤེན་གཡུང་དྲུང་བོན་གྱི་ལྷ། །
གནམ་ས་གང་བའི་ལྷ་ཡི་དམག །
དགྲ་བགེགས་འདུལ་བའི་ཞལ་བཞེས་བཞིན། །
འབོད་དོ་དགྲ་བགེགས་ཆམ་ལ་ཕོབ། །
ཁྲ་མོ་གླིང་གི་འགོ་ལྷ་ཆེ། ། །
དགྲ་ལྷའི་གཉན་སྟག་ལྷ་འཁོར་འབུམ། །
དགྲ་བགེགས་འདུལ་བའི་གཉེན་པོ་ཆེ། །
ད་རེས་ཨ་ཁུའི་གྲོགས་ལ་བྱོན། །
ཉམ་པ་དགྲ་བགེགས་ཆམ་ལ་ཕོབ། །



ནེ་ནེས་བདུད་ལ་དུག་ཆང་དྲངས།
83
ལྷ་ཆེན་ཚངས་པ་ལྷ་འཁོར་འབུམ། །
འབོད་དོ་ཨ་ཁུའི་གྲོགས་ལ་བྱོན། །
གཉན་ཆེན་སྐུ་ལྷ་གཉེན་འཁོར་འབུམ། །
ད་རེས་འབོད་དོ་གྲོགས་ལ་བྱོན། །
དཀར་ཕྱོགས་བསྟན་སྐྱོང་གཞི་གནས་བདག །
དམ་ཅན་ཆོས་སྐྱོང་འཁོར་བཅས་རྣམས། །
ཨ་ཁུས་འབོད་དོ་གྲོགས་ལ་བྱོན། །
སྡང་དགྲ་གནོད་བྱེད་ཆམ་ལ་ཕོབ། །
ཡེ་ཤེས་མཁའ་འགྲོའི་ལྷ་ཚོགས་བཞུགས། །
ཉོན་མོངས་དུག་ལྔའི་རང་གཟུགས་ཉིད། །
མངོན་སུམ་དགྲ་བགེགས་གནོད་བྱེད་འདི། །
ཡེ་ཤེས་རལ་གྲིས་ཕྱེ་མར་གཏུབས། །
རྣམ་ཤེས་བདེ་ཆེན་ཞིང་ལ་དྲོངས། །
ཕུང་པོ་ལྷ་ཡི་ཞལ་དུ་མཆོད། །
དུད་པ་གནམ་ལ་མ་འཕྱུར་ཞིག ། །
སྔོ་མར་ནད་སྤྲིན་མ་འཚུབས་ཤིག ། །
སྡང་དགྲ་རྡོག་པའི་ཞབས་ལ་གནོན། །
ལྷ་རྩ་གསུམ་ད་རེས་ཐུགས་མ་གཡེལ། །
དཔའ་རྟགས་ཨ་ཁུས་ཐོབ་པར་ཤོག །
ཅེས་གླུ་དེ་ལྟར་མཇུག་རྫོགས་པ་དང་དགྲ་ལྷའི་སྲིང་ལྕམ་དབང་བྱེད་མས་
ལྕགས་སྤར་ཁ་ཕྱེས་པ་དང་ལྷན་ཁྲོ་ཐུང་གིས་སྲིན་གྲི་ཤུབས་ནས་ཕྱུངས་ཏེ་མིག་
བཙུམས་ཤིང་ལྷ་སྣང་མ་འབྲལ་བའི་ངང་གྲི་གཅིག་རྗེས་གཉིས་རྗེས་ལན་དགུས་
བླ་གནས་དེ་དུམ་བུར་བཏུབས། རྣམ་ཤེས་ལ་འཕོ་བ་བཏབ། སླར་བླ་་་



84
བདུད་གླིང་གཡུལ་འགྱེད།
གནས་སྦལ་པའི་ཤ་ཁྲག་དེ་ལྕགས་སྤར་དུ་བསྡུས་ཏེ་དུད་པ་མི་འཐུལ་བར་ཚགས་
སུ་བཙུད་ནས་མེ་ལ་བསྲེགས་ཏེ་མནན་པ་མཛད་པས་གདུག་པ་སྤུན་གྱི་བླ་གནས་
ཡོངས་རྫོགས་ཐུལ་ལོ། །
དེ་ནས་སྲིང་ལྕམ་བདུད་མོར་བརྫུས་པ་དེས་བཞིན་རས་ཅུང་གསལ་བའི་
མདངས་ཕྱུང་ནས་གསེར་སྦར་བ་གང་ཁྲོ་ཐུང་ལ་བྱིན་ནས་ན་རེ། གསེར་འདི་
ཁྱེད་ཀྱིས་སྦལ་སྦྲུལ་བསད་པའི་རྔན་པ་ཡིན། ལར་ཡུལ་ཁམས་ལ་སྦལ་སྦྲུལ་
མེད་པ་ཅི་ཡོད་དེ་ཁྱོད་ལ་དཔའ་རྩལ་དང་སྟོབས་ཤུགས་རྫུ་འཕྲུལ་ ཅི་འདུག་
བལྟས་པ་ལས། ཁྱོད་ལུས་འདར་སིག་སིག་མིག་བཙུམས་ཤིང་ལྟ་མི་ཕོད་པ་ཅི་
བྱས་པ་ཐམས་ཅད་ངས་མཐོང་། ཡུལ་ཁམས་འདིར་ཁྱོད་མཁོ་གལ་མི་ཆེ་བས་
རང་ཡུལ་དུ་ལོག་ན་དགའ། ད་ལན་ངས་ཁྱོད་ལ་ཀུ་རེ་རྩེད་མོས་སྦལ་སྦྲུལ་
གསོད་བཅུག་པ་དེ་དག་གཞན་ལ་གླེང་ན་ཡོན་ཏན་ཆེར་མེད་པ་མ་ཟད། ཁྱོད་
ཀྱི་མཚང་དུས་པ་ལྟར་ལས་མི་ཡོང་བས་གསང་རྒྱ་བྱས་ན་དགའ། ངས་ཀྱང་མི་
སྨྲ་བས་ཆོག ད་ཁྱོད་ཉལ་སའི་སར་ངས་སྐྱེལ་ཆོག་ཟེར། བྱ་བ་བཟང་པོ་
གྲུབ་པར་སྲིང་ལྕམ་མོ་ཐུགས་དགྱེས་ཀྱང་བདུད་ཡུལ་དུ་དགའ་བ་མི་སྐྱེ་བའི་སུན་
ཕྱུང་པའོ། །
དེ་ནས་སྔར་ལྟར་དར་གྱི་དོ་ལི་བརྐྱངས་པའི་སྟེང་རྐང་པ་བཞག་པ་ན་སྔར་
ལྟར་ དུ་ མིག་ བཙུམ་ པས་ ཡུད་ ཀྱིས་ སྟག་རོང་དཔོན་ གྱི་ གཟིམ་ མལ་ དུ་ ཐོན།
སྟག་རོང་ནས་བསམ་པ་ལ། རྒྱལ་བློན་གཞན་རྣམས་ང་ལ་འདུན་པ་དང་བློ་
ཆགས་འདུག་ཀྱང་། བདུད་མོ་འདི་ནི་བང་ཆེ་ཁས་བཙན་དྲན་འཕྲུལ་ཚ་བས་
སྟོབས་ཀྱང་ཆེ། གཟིག་འཕེན་ཀྱང་བསྒྲུབས་ངེས་པར་ཡོད་ཤས་ཆེ། ང་
འདིར་སླེབས་ནས་ཡུན་རིང་མ་སོང་བར་ཁ་སང་ལམ་ནས་དམའ་འབེབས་ཀྱི་
གཏམ་དང་རྡུང་རྡེག་དེ་ཙམ་བྱས་པས་མ་ཚད་ཤིན་ཏུ་ཞེད་པའི་དྲེད་ལ་བསྐྱོན།
དོ་ནུབ་གསོད་རྒྱུ་སྦལ་སྦྲུལ་ལས་མེད་ཀྱང་དགྲ་བགེགས་ཆེན་པོ་ཞིག་ཡོད་མདོག་



ནེ་ནེས་བདུད་ལ་དུག་ཆང་དྲངས།
གིས་མགོ་གཡོག་བཏང་སྟེ་ངའི་བརྒྱུད་རིམ་གྱིས་ཤོར། ད་ཡུན་རིང་ན་བདུད་
མོ་འདིས་རྡུང་རྡེག་གསོད་གསུམ་གྱི་ལེགས་པོ་མི་བྱེད་པ་ ཐག་ཧྲིལ་ཆོད་རེད་
འདུག་བསམ་པ་མ་ཟད། རང་ཡུལ་གྱི་དགའ་སྐྱིད་རྣམས་ལམ་ལམ་དྲན་ནས་
གླིང་གི་ལྷ་སྲུང་ལ་གསོལ་བ་བཏབ་ནས་ཉལ་ལོ། ། ཉི་མ་དེ་ཡི་ཕྱི་ནང་བདུད་ཀྱི་
རྒྱལ་བློན་ཐམས་ཅད་བླ་གནས་བཏུལ་བའི་རྐྱེན་དང་བརྒྱལ་བའི་རྫས་བདུག་གི་
མཐུས་བློ་གཞན་ཆེར་དཔྱད་རྒྱུ་མེད་པ་དགའ་སྤྲོའི་ངང་དམག་བསྡུ་གོ་མཚོན་
རྩིས་བཤེར་སོགས་ལ་བརྩོན་བཞིན་གནས་སོ། ། ། ། །



86
ལེའུ་གསུམ་པ།
གཡུ་རྩེས་དཔུང་དམག་མ་དྲངས་གོང་། །
གེ་སར་དམག་གིས་སྐུང་ལུང་བཟུང་། །
ཉུལ་དམག་དཔའ་རྟུལ་བདུན་གྱིས་བརྡུངས། །
ཁྲོ་ཐུང་ཌ་རུ་གླིང་ལ་འཁོར། །
དེ་ནས་རྨ་ཁམས་གླིང་ཡུལ་ཁྲ་མོ་རྫོང་མི་འགྱུར་དངུལ་ཆུ་ཁྲོ་རྫོང་ནས་
དཔའ་མི་འགྱུར་རྒྱ་ཚ་ཞལ་དཀར་དེ་ཉིད་སྲས་ལྷའུའི་དོན་ཆེད་ཨ་ཁུ་སྒོམ་ཆེན་
གཏིང་མེད་འཇལ་ཞིང་གསེར་དངུལ་དང་རྡེལ་ཚད་བཅུ་རེ་ཕུལ་ནས་སྲས་ཀྱི་སྐུ་
རིམ་ཞུས་པ་ན། སྒོམ་ཆེན་གཏིང་མེད་ཀྱི་ཞལ་ནས་ཁྱེད་ཀྱི་སྲས་དེ་གླིང་ལྷ་མི་
ཡོངས་ཀྱི་མི་གཡང་སྤྱི་དཔོན་དཔོན་གྱི་སྣང་ངུ་དང་དབྱེར་མེད་པ་དགྲ་ལྷ་གཉན་
སྟག་གི་སྤྲུལ་པ་ཞིག་ཡིན་ཀྱང་། ནང་དམ་ཚིག་ཆག་ཉམས་ཀྱི་གདོན་བགེགས་
ཞུགས་པས་དེས་དབང་དཀའ་ཡང་། རིགས་གསུམ་མགོན་པོའི་རྣམ་འཕྲུལ་
སྐུ་སེང་ཆེན་ནོར་བུ་དགྲ་འདུལ་གྱི་བཀའ་གསུང་ཚད་མར་སྒྲུབ་དང་ཕྱིས་སྨུག་པོ་
ལྡོང་གི་རྒྱུད་པ་ཚོ་དྲུག་གླིང་གི་རྒྱལ་པོ། གེ་སར་ཐུགས་ཀྱི་སྲས་པོ། སྡང་བ་
དགྲ་ཡི་ཁ་གནོན། བྱམས་པ་གཉེན་གྱི་འཁྲི་ཤིང་། གླིང་མི་འཐོར་བརྟན་
པའི་གཞུང་ཞིང་། འཛམ་གླིང་དུ་གྲགས་པའི་ལྷ་སྲས་དགྲ་ལྷ་ངང་གིས་འདུ་བ།
ཝེར་མ་རྣམས་ཀྱི་འཁོར་ས། དཔའ་རྟགས་གཡུལ་རྒྱལ་དཔའ་བོ་ཞིག་འབྱུང་



ཁྲོ་ཐུང་ཐབས་མེད་གླིང་ལ་འཁོར།།
87
བ་སྣང་གསུངས་པའི་རྡོ་རྗེའི་བཀའ་ལུང་དྲི་མ་མེད་པ་ཞལ་བཞེས་ཐོབ།
གདོང་འབུམ་པའི་ཞལ་ལུ་དེ་ཉིད་ཀྱི་དགོངས་པ་ལ། རྨི་ལམ་འཚུབ་
འགྱུར་ཡང་ཆེ། ད་ཅི་བྱ་བྲལ་བ་ལ་འགྱོད་པ་ཆེར་བྱེད་རྒྱུ་མི་འདུག་དགོངས་
ནས་ལེགས་ཞུས་དང་བཅས་ཕྱིར་ལོག་མྱུར་བར་ཕེབས་པས་སེང་འབྲུག་སྟག་
རྫོང་དུ་འབྱོར་བ་དང་། གླིང་རྗེ་མི་ཡི་ཉི་མ་གེ་སར་དགྲ་ལྷའི་རྒྱལ་པོ་ཁོང་
མཇལ་ཞིང་གསུང་གླེང་མཐར་ཤར་བདུད་སྲིན་མོ་བྱུང་ཚུལ་སྲས་དང་རྒྱ་བཟའ་
ཤོར་ལུགས་སོགས་ཞིབ་པར་གསུང་གླེང་མཛད་པ་དང་། རྒྱུ་ཚ་ཐུགས་རྒྱལ་
བཞེངས་ཏེ་ཉི་མ་སང་ནས་དམག་དཔུང་བསྡུས་ནས་དམག་རྒྱག་རྒྱུ་ཡིན་་་་་
གསུངས་པའི་གླུ་ལེན་འགའ་རེ་ཡོད་ཀྱང་ཉོབ་དོགས་བཞག ལྷ་སྲས་གེ་སར་
རྒྱལ་ པོར་དགྲ་ ལྷ་ ན་ཆུང༌ སྟག་ ཆ་ མ་ བདུད་མོར་བརྫུས་ནས་ ཕེབས་ལུགས།
སླར་ཡང་ནེ་ནེའི་བཀའ་ལུང་བསྩལ་བས་ཞལ་ལུ་དཀར་པོས་གཙོས་དར་འཕེན་
དང་སྒ་སྡེ། དཔའ་ལ་སོགས་ལྷ་སྲས་གེ་སར་རྒྱལ་པོའི་བཀའ་ལྟར་ཐུགས་གྲོས་
མཐུན།།
དེ་ནས་ཞག་བདུན་སོང་བའི་ཐོ་རངས་གླང་གི་དུས་ཚོད་ལ། མ་ནེ་ནེ་
གནམ་སྨན་དཀར་མོ་དེ་ཉིད་ཞབས་ལ་སེང་གེ་དཀར་མོ་ཆིབས། རོགས་སུ་མ་
ཧེ་སྔོན་མོ་ཁྲིད། དབུ་རིགས་ལྔའི་ཐོར་ཚུགས་ལྡེམས་སེ། ཌ་མ་རུའི་འཕྱང་
འཕྲུལ་ ཤིགས་ སེ། རུས་ པའི་ རྒྱན་ཆ་ ཁྲོལ་ལེ། དར་ གྱི་ ཅོད་ པན་ སུ་ རེ།
ཕྱག་ན་ཐོད་པའི་ཌ་མ་རུ་ཁྲོལ། དངུལ་གྱི་དྲིལ་བུ་སིལ་ལེ། དྲི་ཞིམ་སྤོས་དུད་
ཚུབས་སེ། འཇའ་དང་འོད་ཟེར་འཁྱིལ་ལེ། ལྟ་བས་མི་ངོམས་པ་མཛེས་
ཤིང་ཡིད་དུ་འོང་བ། བཅུ་གསུམ་ལོན་པའི་ལང་ཚོ་ཅན་ཞིག་བྱས་ནས་མདུན་
གྱི་བར་སྣང་ལ་ཁྲ་ལམ་མེར་བྱོན་ནས། གསུང་སྙན་པ་གླིང་བུ་ལྟར་བཛྲ་དང་
མ་ཎིའི་གླུ་དབྱངས་ལན་གསུམ་མཛད་ནས་ལུང་བསྟན་གྱི་གླུ་ཞིག་གནང་བས་
རྒྱལ་མཆོག་གི་ཐུགས་ལ་ཞིབ་པར་རྟོགས་ནས་གཏང་རག་མཎྜལ་ཕུལ། ནེ་ནེ་



88
བདུད་གླིང་གཡུལ་འགྱེད།
རིམ་གྱིས་འཇའ་ལྟར་ཡལ།
དེ་ནས་ ནམ་ གསལ་ བ་ དང༌ ལྷན། དར་ འཕེན་ དང༌། འདན་ མ།
དཔའ་ལ་སོགས་ནང་དུ་བོས་ནས་ལུང་བསྟན་བྱུང་ཚུལ་གསུངས་པས་ ཐམས་
ཅད་ཤིན་ཏུ་སྤྲོ་བའི་ངང་། གླིང་གི་རྗེ་དཔོན་ཚང་མ་ལ་སྐུ་འཁོར་དེ་དྲག་རྟ་པ་
བརྒྱུ་རེ་བསྡུས་ནས་ཚེས་དགུ་ཉིན་ཇ་མཁར་རྫོང་དུ་འབྱོར་དགོས་པའི་བཀའ་
ཁྱབ་ བང༌ མི་ དུས་ གཅིག་ ཏུ་ བཏང༌ ནས་ གླིང་ ཡུལ་ ཁྱབ་ པར་ མཛད་ པས།
ཐམས་ ཅད་ ཀྱིས་ མཁྱེན་ བཞིན་ དེ་ དྲག་རྣམས་ ལྷ་ བླའི་ ལུང་ དང་ བསྟུན་ ཏེ།
ཚེས་དགུ་ཉིན་རྒྱལ་མཆོག་རིན་པོ་ཆེའི་མདུན་དུ་གྲི་ཤུབས་ནས་ཕྱུངས་པ་ལྟར་
དཔའ་བོའི་རྔམ་ཟིལ་འཚུབས་སེ་དམག་ལྔ་སྟོང་ཙམ་ཁས་ལེན་དུ་བུད་པ་ཐམས་
ཅད་ཕྱི་རོལ་དུ་གུར་སྣ་ཚོགས་ཕུབ་ནས་སྒར་གྲ་བསྒྲིགས་ཐོག རྒྱལ་མཆོག་གེ་
སར་མདུན་མཇལ་དར་ཕུལ་ཞིང་ཚོམས་ཆེན་དུ་གདན་རབ་བཤམས་པའི་སྟེང་
ཕུ་ནུ་ཐམས་ཅད་རང་རང་བབ་ཐོབ་ཀྱི་གྲལ་ལ་འཁོད་པ་དང་། རྒྱལ་བློན་
ཚང་མས་ཕུན་སུམ་ཚོགས་པའི་ཟས་སྟོན་ལ་ལོངས་སྤྱད་པའི་མཐར། རྒྱལ་
མཆོག་གེ་སར་རིན་ཆེན་དེ་ཉིད་ཚེས་བཅོ་ལྔའི་དུང་ཟླ་ལས་མདངས་གསལ་བ་
གཟི་བརྗིད་དང་ལྡན་པའི་ངང་ནས། ཀ་ཡེ་དཔའ་རྟུལ་ཕུ་ནུ་དཔུང་། མ་ནེ་
ནེ་གནམ་སྨན་དཀར་མོ་དེས། ལུང་དུ་གནང་བ་ཨེ་འདྲ་འདུག་གསུངས་ནས་
དགྲ་ལྷའི་ཁྲོམ་ཆེན་ཟིལ་གནོན་ལ་དྲངས་པའི་མགུར་གླུ་འདི་ལྟར་བཞེངས་སོ། །
ཨོཾ་མ་ཎི་པདྨེ་ཧཱུྃ། །
གླུ་ཨ་ལ་ཐ་ལ་ཐ་ལ་རེད། །
ཐ་ལ་ལ་མོ་ལ་ལ་རེད། །
ལ་ལ་ངག་གི་འགུག་ལུགས་རེད། །་
གནས་དགུ་པའི་དབྱིངས་ཀྱི་གཞལ་ཡས་ནས། །



ཁྲོ་ཐུང་ཐབས་མེད་གླིང་ལ་འཁོར།
དཀོན་མཆོག་རྩ་གསུམ་འདུས་པའི་སྐུ། །
རྩ་རྒྱུད་དཔལ་ལྡན་བླ་མ་ལ། །
གསོལ་བ་སྙིང་གི་དཀྱིལ་ནས་འདེབས། །
བྱིན་རླབས་ཐུགས་ཀྱི་ཀློང་ནས་སྩོལ། །
ཁམས་གསུམ་ཆོས་ལ་འཁོད་པར་ཤོག །
ས་འདི་ཚོར་རྨ་ཁམས་གླིང་ཡུལ་ཟེར། །
ཆོས་ཁྲིམས་སྲིད་གཉིས་ཀྱི་ས་ཆ་རེད། །
མི་ང་འདྲ་གླིང་རྗེ་གེ་སར་ཟེར། །
མི་དང་ལྷ་ཡིས་བསྐོས་ལེ་རེད། །
བློ་མ་རིག་མུན་པ་བསལ་མི་ལ། །
ཨ་ཁུ་ག་ནེ་གོམ་པ་གསོན། །
འབུམ་པའི་རྒྱ་ཚ་ཞལ་དཀར་གསོན། །
གསེར་པའི་ཉི་འབུམ་དར་ཡག་གསོན། །
དཔའ་རྟུལ་སྟག་གཟིག་གྲ་རྒྱས་གསོན། །
གསོན་ཟེར་བ་ཚིག་གི་རྡོག་ག་ལ། །
བསླུ་མེད་ལྷ་ཡི་བཀའ་ལུང་ལ། །
ཤར་བདུད་གདུག་པ་སྤུན་བདུན་དེ། །
སྨོན་ལམ་ལོག་པའི་དམ་ཉམས་བདུད། །
ཀླུ་སྲིན་བདུད་དང་བཙན་གྱི་བུ། །
དམུ་དང་རྒྱལ་པོ་ཐེའུ་རང་དང་། །
གྲི་བཙན་འགོང་པོ་དམ་ཉམས་རིགས། །
ལུས་ཅན་དངོས་སུ་བརྫུས་པའི་བུ། །
ཆོ་འཕྲུལ་སྟོབས་རྩལ་ཡོད་དོ་གསུངས། །



90
བདུད་གླིང་གཡུལ་འགྱེད། །
ཨ་ཁུ་སྒོམ་ཆེན་གཏིང་མེད་དང་། །
ཆེ་བགྲེས་བླ་མ་བཅུ་གསུམ་དེ། །
དམག་སྒར་སྲུང་བར་ཕེབས་དགོས་གསུངས། །
སྒོམ་བཟླས་བཀའ་སློབ་རིམ་པས་ཡོད། །
སྔོན་བཀོད་ཡི་གེ་ནང་གསལ་བཞིན། །
ཆེ་བགྲེས་གྲ་འབངས་སུམ་བརྒྱ་ལ། །
སྲི་ཞུ་འཚོ་སྦྱོར་ཅི་དགོས་རྣམས། །
འགལ་མེད་རྨུ་པ་རང་གིས་སྒྲུབ། །
མི་ཉག་གཡུ་རྩེ་རྒྱལ་པོ་དེ། ། །
གེ་སར་ང་ཡིས་འདུལ་དགོས་གསུངས། །
ཀླུ་སྲིན་གདུག་པའི་བརྫུས་བུ་ལ། །
ཀླུ་མགོན་སྟོང་ཐུབ་ཡ་མེད་ཟེར། །
རང་མདོག་མི་སྔོན་རྟ་སྔོན་ཅན། །
དཔའ་འདན་མས་ཐོད་མདའ་སྤྲོད་དགོས་གསུངས། །
ཉམ་པ་བདུད་ཀྱི་བརྫུས་བུ་ལ། །
ནག་པོ་སྟོང་བདུད་ལན་མེད་ཟེར། །
རང་མདོག་མི་སྔོན་རྟ་ནག་ཅན། །
ཆོས་སྐྱོང་སྒ་སྡེས་འདུལ་དགོས་གསུངས། །
ཉམ་པ་བཙན་གྱི་བརྫུས་བུ་ལ། །
དམར་པོ་བཙན་སྐྱ་འབུམ་ཐུབ་ཟེར། །
རང་མདོག་མི་དམར་རྟ་དམར་ཅན། །
གཟིག་འཕེན་དཔོན་གྱིས་འདུལ་དགོས་གསུངས། །
ཉམ་པ་རྨུ་ཡི་བརྫུས་བུ་ལ། །



ཁྲོ་ཐུང་ཐབས་མེད་གླིང་ལ་འཁོར།
91
ཤེལ་ཆེན་གྲལ་གྱི་ཡ་མེད་ཟེར། །
རང་མདོག་མི་ལྗང་རྟ་ལྗང་ཅན། ། །
སྣང་ངུ་གཡུ་སྟག་འདུལ་སྐལ་གསུངས། །
ཉམ་པ་རྒྱལ་པོའི་བརྫུས་བུ་ལ། །
སེར་པོ་མི་རྒོད་ཡ་མེད་ཟེར། །
རང་མདོག་མི་སེར་རྟ་སེར་ཅན། །
སེང་ཨ་དོམ་ཁོང་གི་འདུལ་སྐལ་གསུངས། །
ཉམ་པ་ཐེའུ་རང་འཕྲུལ་གྱི་བུ། །
དམར་པོ་ཤེལ་མི་ལག་རིང་ཟེར། །
རང་མདོག་མི་དཀར་རྟ་དཀར་ཅན། །
དཔའ་ཡ་མེད་ཞལ་ལུའི་འདུལ་སྐལ་གསུངས། །
གཞན་ཡང་བདུད་དམག་ཆིག་སྟོང་དེ། །
ཤི་འཚེར་མེད་པའི་དཔའ་རྒོད་ཁྱུ། །
དཔའ་རྟུལ་ཡོངས་ཀྱི་དགྲ་སྐལ་གསུངས། །
གཞིས་སྡོད་བུ་མོ་ཁྲག་རལ་མ། ། །
ཁམས་གསུམ་ཀུན་གྱི་སྲོག་བདག་མོ། །
དངོས་ཡོད་མི་ཡིས་ལག་ལེན་དཀའ། །
འཆིང་བྱེད་དགྲ་ལྷ་གཉན་སྟག་དང་། །
འདུལ་མི་ང་རང་ཡིན་པས་གསུངས། །
དགྲ་ལྷའི་སྲིང་ལྕམ་སྟག་ཆས་མས། །
བདུད་སྡེའི་སྙིང་བཅུད་དབང་བྱེད་བརྫུས། །
བདུད་ཡུལ་མཛད་པའི་བྱ་བ་ལ། །
བདུད་ཡུལ་བདུད་ཀྱི་བླ་གནས་ལ། །



92
བདུད་གླིང་གཡུལ་འགྱེད།
བླ་མཚོ་ནག་པོ་གཏིང་མེད་ལ། ། །
གདོལ་པ་ནག་པོའི་གྲོང་ཁྱེར་ཆགས། །
ཀླུ་ཆེན་ནག་པོ་མི་བཟན་ལ། །
ཟླ་རེར་མར་ངོའི་ཉེར་དགུའི་དུས། །
མི་གསོན་པོ་རེ་ཡི་རྔན་མཆོད་དགོས། །
ཀླུ་བདུད་ཆུ་སྲིན་མགོ་ཅན་ལ། །
རྟ་དང་ནོར་ཕྱུག་བརྒྱ་འབུལ་དགོས། །
དེར་སྲོག་མཆོད་ཕུལ་ན་ཡུལ་བདེ་ཟེར། །
མ་ཟད་བདུད་ཀྱིས་བླ་ཉ་བདུན། །
ཉ་ཆུང་ཁྲི་ཁྲི་ཁ་ལ་འདེབས། །
ལྟ་བས་མི་བཟོད་གདུག་རྩུབ་ཅན། །
བདུད་ཀྱི་བླ་གནས་དེ་རྣམས་ལ། །
བདུད་མོ་དངོས་ཀྱི་སྙིང་ཁྲག་དང་། །
རྫས་ངན་ནག་པོ་དགུ་སྦྱོར་གཉིས། །
བྱ་ཁྱུང་སྔགས་ཀྱི་དྲག་སྦྱོར་གྱིས། །
བླ་མཚོའི་ནང་དུ་བཏབ་པ་ཡིས། །
བླ་མཚོའི་ནང་གནས་གདོལ་པའི་རིགས། །
ཐམས་ཅད་མིང་མེད་མངོན་སུམ་བཏུལ། །
གཞན་ཡང་ནག་ཕྱོགས་གནས་པའི་མཚོ། །
དཀར་ཕྱོགས་ལ་བསྒྱུར་འོ་མས་མཆོད། །
ནག་ཕྱོགས་རྣམས་ཀྱི་མགོན་སྐྱབས་བྲལ། །
སྦུག་མཛོད་ཀུན་གྱི་ཡང་ཕུགས་ན། །
ཉམ་པའི་ཚེ་ཡི་ངོ་བོ་ལ། །



ཁྲོ་ཐུང་ཐབས་མེད་གླིང་ལ་འཁོར།
93
ཁྲག་ཞག་མར་མེ་བདུན་པོ་དེ། །
བདུད་མོའི་སྙིང་ཁྲག་རྫས་ཀྱིས་བཏུལ། །
ཀླུ་སྲིན་བདུད་ཀྱི་རྟེན་ཕུར་ལ། །
ཕ་བོང་ནག་པོ་དགུ་འགྲིལ་ཡོད། །
དེ་ཡང་ཁོང་གིས་སྟ་གྲིས་གཤགས། །
དེའི་ནང་གདུག་པ་སྤུན་བདུན་གྱི། །
བླ་ཚེ་སྲོག་གསུམ་གནས་པ་ཡི། །
སྦལ་པའི་ལུས་ལ་སྦྲུལ་མགོ་བདུན། །
དངོས་ཅན་མི་ཤིས་འདུལ་དགོས་སྟབས། །
རྟ་མགྲིན་སྤྲུལ་པ་ཁྲོ་རྒྱལ་དཔོན། །
ཐབས་མཁས་ངང་ནས་བསྒྲལ་དུ་བཅུག །
ཤིན་ཏུ་ལེགས་ཚོགས་ཕུན་སུམ་ཚོགས། །
དེ་སྔོན་བྱ་བ་ཡར་ངོའི་ཟླ། །
བདུད་ཀྱི་རྒྱལ་བློན་དེ་དག་གིས། །
རང་ཡུལ་སྐུང་ལུང་འཛིན་ཟེར་ན། །
ལོ་གསུམ་ལན་ཡ་དཀའ་འོ་གསུངས། །
སྲིང་ལྕམ་བདུད་མོར་བརྫུས་པ་ཡིས། །
ཐབས་སྟོབས་དུ་མས་བློ་བསླུས་ནས། །
ཚུར་ལ་དམག་ཇག་ཆས་ངེས་ཡིན། །
འདི་ཟླའི་ཚེས་པ་བཅུ་དགུ་ལ། །
དཔའ་བོའི་གཡུལ་འགྱེད་དུས་ཡིན་གསུངས། །
ཟི་སྨད་གནམ་ཁྲི་བར་མ་ན། །
དཔའ་རྟུལ་སྒུག་མ་དགོས་འདུག་གསུངས། །



94
བདུད་གླིང་གཡུལ་འགྱེད།
ལྷ་སྒར་ཁྲ་མོའི་དཔུང་དམག་འདིས། །
གཡུ་རིའི་སྐུང་ལུང་བཟུང་དགོས་གསུངས། །
སྡང་དགྲ་ཡུ་མེད་བཟོས་པའི་རྗེས། །
རིན་ཆེན་གཏེར་གཡང་འབེབས་རྒྱུ་དང༌། །
སྡེ་བརྒྱད་གྲོགས་ལ་སྒྱུར་དགོས་གསུངས། །
བདུད་མི་སྟོངས་ལ་འགྱུར་རྒྱུ་དང༌། །
བདུད་ཡུལ་ལྷ་ཞིང་སྒྱུར་དགོས་གསུངས། །
དེ་ཚོ་ལྷ་ཡི་ལུང་བསྟན་རེད། །
འགྲོ་འདུག་སྒར་བཀོད་མི་དགོས་པ། །
དཔའ་རྟུལ་དགྲ་ཇག་བྱང་མ་རེད། ། །
དཔའ་སྐོང་བསླབ་བྱ་མི་དགོས་པའི། །
ཕུ་ནུ་དགྲ་མདའ་ཟིལ་མ་རེད། །
རྟ་རྒྱུགས་ན་བཅའ་བཅོམ་མི་དགོས་པ། །
འདོ་ཆེན་རྒྱུག་རྟ་བྱང་མ་རེད། །
ཁྲབ་ཆེན་གསུམ་ཕྲུགས་མ་དགོས་པ། །
སྲུང་བ་རྡོ་རྗེའི་གུར་ཁང་རེད། །
ཉུལ་མ་སོ་ཁ་མི་དགོས་ལེ། །
ཡེ་ཤེས་སྒྲིབ་མེད་ལྷ་ལུང་ཡོད། །
རྒྱལ་གཞན་རྒྱབ་རྟེན་མི་དགོས་ལེ། །
དཀར་ཕྱོགས་ལྷ་སྲུང་མཉམ་ཆས་རེད། །
དམག་འགྲོ་བབས་མཛུབ་འཛུགས་མི་དགོས་ལེ། །
ཁས་ལེན་ང་འགྲོ་ཁོ་འགྲོ་རེད། །
དེ་གླིང་དཀར་ཁྲ་མོའི་ཡ་ཚུལ་རེད། །



ཁྲོ་ཐུང་ཐབས་མེད་གླིང་ལ་འཁོར།
95
སོང་ནས་ཕོ་བྱས་གོ་ཆོད་དེ། །
སྨོན་ལམ་ལྷ་ཡིས་བསྐོས་པ་རེད། །
ཡུལ་ཁམས་དགེ་ལ་སྒྱུར་མི་དེ། །
སློབ་དཔོན་པདྨའི་ཕོ་ཉ་ཡིན། །
ཁྲི་སྲོང་ལྡེའུ་བཙན་རྣམ་འཕྲུལ་ཡིན། །
དཔའ་རྟུལ་གྲུབ་ཆེན་ཤ་སྟག་རེད། ། །
དགྲ་མི་ཐུབ་ཟེར་བ་སྲིད་དོགས་མེད། །
དེ་ཚེ་རྟེན་མཆོག་བཟང་པོའི་མདུན། །
གཞིས་སྡོད་ཨ་ཁུ་མ་སྲུ་ཡིས། །
ཕྱག་སྐོར་མཆོད་པ་བཟང་པོ་ཕུལ། །
སྨོན་ལམ་བཟང་པོའི་རྒྱས་འདེབས་མཛོད། །
ཟླ་གཅིག་གཉིས་ཙམ་ལས་འགོར་དོགས་མེད། །
གླུ་གསན་ན་སྙིང་གི་དགའ་སྟོན་གྱིས། ། །
མ་གསན་གླུ་ལ་དོན་འབྲས་མེད། །
དཔའ་རྟུལ་ཕུ་ནུའི་ཐུགས་ལ་ཞོག །
ཅེས་འགག་མེད་རྡོ་རྗེའི་རང་སྒྲས་དེ་ལྟར་བཀའ་བསྩལ་བ་ལ་ཚང་མས་
མངོན་པར་བསྟོད། ཨ་ཁུ་སྤྱི་དཔོན་རྒྱལ་པོའི་བསམ་པ་ལ། ཨ་ཁུའི་མ་ཡིག་
པོ་ཏི་དམར་ཆུང་ན། བདེ་མཆོག་ནོར་བུའི་དཀྱིལ་འཁོར་ན། ཕ་རིགས་
སེང་ལ་མ་རིགས་ཀླུ། རྩལ་རྫོགས་སེང་གེ་དཀར་མོ་དེ། གཡུ་རལ་ན་ཚོད་
དུས་ལ་རྒྱས། ཤར་རྨ་རྒྱལ་གདངས་རིའི་ཡ་བདག་དུས། རྒྱ་སྟག་ཤར་རིའི་
ནགས་ལ་འཛུལ། ནགས་དུག་གི་མཚོ་མོའི་རྦ་རླབས་གཡོ། ཁྱུང་ཆེན་མཁའ་
ནས་ ལྡིང་བའི་དུས། ཀླུ་བདུད་གདུག་པ་ ཨར་ལ་གཏད། སྙིང་ནོར་ཆེ་
བདུན་གཏེར་རྫོང་འབྱུང་། ཐབས་ཤེས་སྒྲོན་མེ་མ་སྤར་ན། དུག་མཚོའི་



96
བདུད་གླིང་གཡུལ་འགྱེད།
འོབ་ལ་ལྟུང་དོགས་ཡོད། ཞོར་དུ་བྲག་དམར་ལྷོ་སྒོ་ཕྱེས། སྤྱང་ཐང་ནག་
པོའི་མཆེ་བཞི་ཆོམས། བྱང་གཡག་ཁམ་པ་ཞགས་ཁས་འཚོས། མཚམས་ཀྱི་
སྡེ་འབངས་མེ་ཏོག་བཀྲ། ཞེས་པའི་ལུང་དང་མཐུན་པས་ཡུན་མི་འགོར་སྙམ་
པ་སོགས་བརྙས་བཅོས་བྱེད་མི་ཉན་དགོངས་ནས། ཙན་དན་གྱི་ཁྲིའི་སྟེང་
དམར་ཡག་སྟག་གི་གདན་སྟེང་ནས་བགྲེས་ཉམས་འཛུམ་ཞལ་གྱི་ངང་ནས་ན་རེ།
རྒྱལ་མཆོག་གཙོར་བཞུགས་རྒྱལ་བློན་རྣམས། ཨ་ཁུ་ང་ལ་དར་གཅིག་གསོན་
ཟེར་ནས་དལ་བ་རིང་མོའི་ངག་ལ་དྲངས་ནས་གླུ་འདི་ལྟར་བླངས་སོ། །
ཨོཾ་མ་ཎི་པདྨེ་ཧཱུྃ། །
གླུ་ཨ་ལ་ཐ་ལ་ཐ་ལ་རེད། །
ཐ་ལ་ལ་མོ་ལ་ལ་རེད། །
ལ་ལ་ངག་གི་འགུག་ལུགས་རེད། །
སངས་རྒྱས་ཆོས་དང་དགེ་འདུན་ལ། ། .
གསོལ་བ་འདེབས་སོ་ཐར་ལམ་དྲོངས། །
ས་འདི་རྨ་གཡང་ཆགས་པའི་ས། །
བདེ་སྐྱིད་དཔལ་གྱི་ར་བ་རེད། །
ང་འདྲ་ཨ་ཁུ་ག་ནེ་གོམ། །
སྲིད་པ་ཆགས་པའི་མི་རྒན་ཡིན། །
ལྷ་རབས་གསུམ་གྱི་ལྷ་རྒན་ཡིན། །
གླིང་དཀར་ཆགས་པའི་གཞུང་ཤིང་ཡིན། །
ཕུ་ནུ་འདུ་བའི་རྟེན་ཕུར་ཡིན། །
མ་སངས་རྒྱལ་པོའི་ཁུ་བོ་ཡིན། ། །
བློ་ཡག་ཉེས་མཐོང་བའི་མི་རྒན་ཡིན། །
དེ་ཚོ་གཏམ་གྱི་ཡིན་ལུགས་རེད། །



ཁྲོ་ཐུང་ཐབས་མེད་གླིང་ལ་འཁོར།
92
གསེར་ཁྲི་སེར་པོའི་གདན་སྟེང་ནས། །
རྨ་བྱའི་མདོངས་ཀྱི་མ་འོག་ན། །
དུས་གསུམ་སངས་རྒྱས་སྤྲུལ་པའི་སྐུ། །
ནག་ཕྱོགས་བདུད་ཀྱི་ཁ་གནོན་ཆེ།. །
གླིང་རྗེ་གེ་སར་ལྷ་ཡི་སྲས། །
ལྷ་སྲས་འདྲ་བའི་ཞལ་རས་ལ། །
མཚན་དང་དཔེ་བྱད་ཡོངས་སུ་རྫོགས། །
དཔྲལ་བར་ཡི་གེ་ཨ་ཡིས་མཚན། །
དགྲ་ལྷའི་མེ་སྟག་ཐ་ར་ར། །
ཝེར་མའི་ཟི་ར་འཚུབས་སེ་འཚུབ། །
འགྲན་མེད་ཆོས་རྒྱལ་རིན་པོ་ཆེ། །
སྙན་ལྷང་ངེ་ཨ་ཁུ་ང་ལ་གསོན། །
གཡས་གྲལ་དུང་ཁྲིའི་གདན་སྟེང་ནས། ། །
གདོང་འབུམ་པའི་ཞལ་ལུ་དཀར་པོ་གསོན། །
སྟོད་གླིང་བར་གླིང་སྨད་གླིང་གསུམ། །
གླིང་གི་དཔོན་ཆེན་གསུམ་པོ་གསོན། །
ཆེ་རྒྱུད་སྟག་རོང་སྲས་གཉིས་གསོན། །
དར་འཕེན་དུག་གི་སྡོང་པོ་གསོན། ། ་
འདན་མ་དཔའ་ལ་སྒ་སྡེ་གསུམ། །
ཕུ་ནུ་དཔའ་རྟུལ་འདིར་བཞུགས་གསོན། །
གསོན་ཟེར་བ་རྒྱལ་པོའི་བཀའ་ལུང་དེ། །
ལྷ་ལུང་གསེར་གྱི་ཐིགས་པ་རེད། །
ནོར་འཁྲུལ་མེད་པ་ཁྲིག་ཁྲིག་རེད། །



98
བདུད་གླིང་གཡུལ་འགྱེད།
གནམ་ལ་ཉི་ཟླ་སྐར་གསུམ་འཛོམས། །
མུན་པ་གསལ་བའི་དུས་སྐབས་རེད། །
ས་གཞིར་རྩི་བཅུད་ལོ་ཏོག་རྒྱས། །
སྐྱེ་འགྲོའི་དབུལ་ཕོངས་སེལ་རན་རེད། །
བར་ལ་རྒྱལ་བློན་སྡེ་གསུམ་འཛོམས། །
ནག་ཕྱོགས་བདུད་སྡེ་འཇོམས་རན་རེད། །
ཨ་ཁུའི་མ་ཡིག་ལུང་བསྟན་ལ། །
བདེ་མཆོག་ནོར་བུའི་དཀྱིལ་འཁོར་ན། །
ཕ་རིགས་སེང་ལ་མ་རིགས་ཀླུ། །།
རྩལ་རྫོགས་སེང་གེ་དཀར་མོ་དེའི། །
གཡུ་རལ་ན་ཚོད་དུས་ལ་རྒྱས། །
ཤར་རྨ་རྒྱལ་གངས་རིའི་ཡ་བདག་དུས། །
ནང་རྒྱ་སྟག་ཤར་རིའི་ནགས་ལ་འཛུལ། །
ནགས་དུག་གི་མཚོ་མོའི་རྦ་རླབས་གཡོ། །
ཁྱུང་ཆེན་མཁའ་ན་ལྡིང་བའི་དུས། །
ཞོར་དུ་བྲག་དམར་ལྷ་སྒོ་ཕྱེས། །
སྤྱང་ཐང་ནག་པོའི་མཆེ་བཞི་བཅོམ། །
བྱང་གཡག་ཁམ་པ་ཞགས་པས་འཚོ། །
མཚམས་ཀྱི་སྡེ་འབངས་མེ་ཏོག་བཀྲ། །
དེ་སོགས་ལུང་བསྟན་དུ་མ་འདུག །
ད་རེས་བརྙས་བཅོས་བྱེད་རྒྱུ་མེད། །
མི་ཉག་གཡུ་རྩེ་རྒྱལ་པོ་དེ། །
སངས་རྒྱས་ཆོས་ཀྱི་བསྟན་དགྲ་རེད། །



ཁྲོ་ཐུང་ཐབས་མེད་གླིང་ལ་འཁོར། །
99
བདུད་ཆེན་བཞི་ཡི་ནང་གྲལ་རེད། །
དགའ་རབ་མགོན་པོའི་ཕྲུ་གུ་རེད། །
ཆོ་འཕྲུལ་སྣ་ཚོགས་ཡོད་ངེས་རེད། །
དམ་ཉམས་གདུག་པ་སྤུན་བདུན་དེ། །
སྨོན་ལམ་དམ་ཉམས་རུ་ཏྲ་དེས། །
སྡེ་བརྒྱད་གདུག་པའི་བརྫུས་བུ་ལ། །
དཔའ་ཡ་དཔུང་རོགས་གདོལ་པ་ཀླུ། །
དངོས་མེད་བར་ཆད་ཉེར་འཚེ་ཆེ། །
དགོན་སུམ་ཅུས་རྒྱལ་བཀའ་དག་ཚར་རེ། །
ཡུལ་དུད་ཁྱིམ་མི་རེས་རྒྱལ་འབུམ་རེ། །
སྔགས་ཕུར་ཐོགས་མི་རེས་གཏོར་ཟློག་རེ། །
ཤིན་ཏུ་དོ་གལ་སྲི་མནན་བྱེད། །
ཚེས་གྲངས་བཟང་ལ་ལྷ་གསོལ་ཏེ། །
ཡུལ་གྲོང་རེ་རེས་ཇོ་རྒྱུན་རེ། །།
ང་ཨ་ཁུས་གསེར་ཕྱེ་ཞལ་བུ་གང་། །
ཆོས་དགེ་བའི་མཐུན་སྦྱོར་ཞལ་འདེབས་ཡོད། །
ལྷ་དཀོན་མཆོག་གསུམ་པོ་ཐུགས་རྗེ་མྱུར། །
རྩ་བ་གསུམ་པོ་བྱིན་རླབས་ཆེ། །
རྐྱེན་བར་ཆད་ཟློག་པ་ཐེ་ཚོམ་མེད། །
ལྷ་མིས་དཔུང་སྡེབ་མ་བྱས་ན། ། །
དོ་གལ་རྒྱལ་ཁ་ཐོབ་པར་དཀའ། །
དཔའ་བའི་དཔུང་ཚན་མ་གཡོས་པར། །
རང་དགར་བརྙས་པ་བྱེད་རྒྱུ་མེད། །



100
བདུད་གླིང་གཡུལ་འགྱེད།
རྫོང་སྲུང་དཔུང་དམག་སྔར་ལྟར་བཞུགས། །
ཕྱི་ཡི་སོ་སྲུང་དཔུང་དམག་དེ། །
དཔའ་བའི་དཔུང་རོགས་ཆས་ན་བསམ། །
ཞོར་དུ་ཅི་དགོས་ཤེས་ལེ་ཡིན། །
ལྷ་ཡི་ལུང་དང་སྦྲང་ཆར་གཉིས། །
སྔོ་ཆེམ་ཆེམ་ས་ལ་མ་འབབ་པར། །
ལྷ་བྱ་འཇོལ་མོ་མ་གཏོགས་པ། ། །
སྐྱེ་འགྲོ་གཞན་གྱིས་དབྱེ་འབྱེད་དཀའ། །
ལྷ་ཡི་ལུང་དང་དྲག་པོའི་མདའ། །
འུར་དིར་རེ་འབེན་ལ་མ་ཐེབས་བར། །
དཔའ་བོའི་དཔུང་མཐེབ་མ་གཏོགས་པ། །
དེ་གཞན་ཀུན་གྱིས་དབྱེ་འབྱེད་དཀའ། །
ལྷ་ཡི་ལུང་དང་གཤིན་རྗེའི་ཞགས། །
ཞགས་པ་མགུལ་ལ་མ་ཐེབས་པར། །
ལྷ་མངོན་མཁྱེན་མངའ་བ་མ་གཏོགས་པ། །
འགྲོ་དྲུག་གཞན་གྱིས་དབྱེ་འབྱེད་དཀའ། །
དཔེ་ངན་འདྲེན་མིན་ཏེ་འདྲ་མའི་ཚིག །
རྒྱལ་བློན་དབྱིངས་ལ་བསྐོར་ན་བསམ། །
ལར་སྤྱིར་རྒྱལ་པོའི་བཀའ་ལུང་བཞིན། །
བཀའ་ཉམ་མེད་སྤྱི་བོའི་གཙུག་ལ་ཁུར། །
དད་འདུན་པ་བཟང་པོ་སྙིང་ལ་ཆོངས། །
སྙིང་ལ་འཆང་བཞིན་ཞེ་ཤ་བསྐྱེད། །
བོད་དབུ་ནག་འདུག་ཆུས་འགྲུབ་པར་ཤོག །



ཁྲོ་ཐུང་ཐབས་མེད་གླིང་ལ་འཁོར།
101
སངས་རྒྱས་བསྟན་པ་རྒྱས་པར་ཤོག ། །
ནག་ཕྱོགས་མགོ་བོ་ནོན་པར་ཤོག །
གླུ་འཁྲུལ་བ་བྱུང་ན་མཐོལ་ལོ་བཤགས། །
ངག་འཁྱལ་བ་བྱུང་ན་བཟོད་པ་གསོལ། །
རྒྱལ་བློན་རྣམས་ཀྱི་ཐུགས་ལ་ཞོག །
ཅེས་གླུ་དེ་ལྟར་བླངས་པ་དང་ཐམས་ཅད་ཀྱིས་བདེན་པར་གོ་ནས་ལེགས་
ཞུས་དང༌། སྤྱི་དཔོན་གྱིས་ཡོན་སྦྱོར་གསེར་དང་རྨུ་པ་གནམ་གྱི་རྒྱལ་པོར་
གསེར་རྡོ་ཚད་སུམ་ཅུ། དཔའ་རྟུལ་མི་རེས་འཁོས་བསྟུན་ཕུལ་བས་དངུལ་རྡོ་
ཚང་དྲུག་ཅུ་ལྷག་བྱུང་བ་སྤྱི་དཔོན་གྱི་བཀའ་བསྐུལ་ལྟར་གོང་རིམ་གྱིས་ཡོན་སྦྱོར་
མཛད། གཞིས་སྡོད་བླ་གྲྭ་ཕ་ཁུ་མ་སྲུ་མཆོག་དམན་རྣམས་ཀྱིས་ཀྱང་གཞིས་
བྱེས་ལྷན་མ་རྒྱས་བར་རིམ་རྒྱུན་པར་གཡེལ་མེད་བསྒྲུབ་རྒྱུའི་ཁས་ལེན་མཛད།
ཞག་གསུམ་བར་དགའ་སྤྲོ་ཚད་མེད་ངང་བཞུགས། ནེའུ་ཆུང་གི་རྨི་ལམ་ལ་
འོམ་བུ་དང་རྒུ་སྤྱང་དཔོན་ལ་ཞན་པར་རྨིས་པས་རྒྱལ་བློན་ཡོངས་ལ་དྲང་པོར་
ཞུས་པ་ན། རྒྱལ་བློན་རྣམས་ཀྱིས་གཞིས་སུ་བཞུགས་རྒྱུ་བཀའ་ཡིས་བཅད་པ་
ན་དཔོན་རྣམ་གཉིས་ཀྱིས་ལྷན་དུ་འགྲོ་འདོད་ཀྱི་ཀླུ་རེ་གཉིས་ཙམ་ཡོད་པ་ཉོབ་
དོགས་ཀྱིས་བཞག་པར་གདའོ། །
དེ་ནས་ཚེས་བཅུ་གསུམ་ཉིན་དགྲ་བོ་རྡུང་བའི་ཐོ་བ་ཁྲ་བོ་དམག་གི་རུ་
དར། འབུམ་དམག་ཁྲ་མོའི་སྙིང་བཅུད་འདན་མ་གཡུ་རྒྱལ་ཐོག་རྒོད་དེ་མི་
སྔོན་རྟ་སྔོན་གོ་མཚོན་སྔོན་པོ་དགུས་བསྐོར་ཏེ་གཡུ་འབྲུག་མཚོ་ལས་ལངས་འདྲ་
དང༌། འབུམ་དགུ་དམག་གི་ཨ་ཡ། སྡང་བ་དགྲ་བོའི་གཤེད་མ་ལན་མེད་
གནམ་ལྕགས་ཐོག་ལྕེ་དཔའ་ཡ་མེད་ཞལ་ལུ་དཀར་པོ་དེ་མི་དཀར་རྟ་དཀར་གོ་
མཚོན་དཀར་པོས་བསྐོར་ཏེ་ལྷ་ཚངས་པ་གཡུལ་དུ་ཆས་འདྲ་ཞིག་བྱས་ནས་་
ཕེབས་པ་དང་། མཆན་ཁེབས་དཔའ་བོ་མི་དགུས་ཐོག་སེར་འཚུབ་པ་བཞིན་



102
བདུད་གླིང་གཡུལ་འགྱེད།།
དམག་གི་རུ་སྣེ་དྲངས། རུ་དཀྱིལ་རྒྱལ་མཆོག་གེ་སར་ཉིད་ཞལ་རས་བཅོ་ལྔའི་
དུང་ཟླ་ལ་མཁུར་ཚོས་མཚལ་གྱི་ཐིག་ལེ་རིས། སྤྱན་མིག་ཁྲ་ལ་གཡུ་སྨིན་སྔོ།
ཚེམས་ཕྲེང་དུང་ལ་ཚེམས་རྩེ་རྣོ། ལྗགས་སྲབ་ཞལ་སྒོ་རྣམ་པར་དམར། ཡེ་
ཤེས་སྤྱན་རྣམ་པར་བཀྲ་ལ་དབུ་སྐྲ་གནག་སྣུམ་འཇའ་འོད་འཁྱིལ། དགྲ་ལྷ་
ཝེར་མ་སྤྲིན་བཞིན་འདུ། དགྲ་ལྷའི་གོ་མཚོན་སྣ་དགུ་སྐུ་ལ་བཞེས་ནས་ལྷ་ཡི་
དབང་པོ་བརྒྱ་བྱིན་གཡུལ་ལ་ཆས་པ་ལྟ་བུ་མཇལ་ཕོད་དཀའ་བའི་ཟིལ་དང་གཟི་
བརྗིད་ཀྱིས་ཁམས་གསུམ་དབང་དུ་འདུ་ལེ། སྲིད་གསུམ་ཟིལ་གྱིས་གནོན་པ་
ཞིག་མཛད་ནས་ཆིབས་པ་རྐྱང་རྒོད་འཕེར་བར་འདོ་ཆས་ཡོངས་རྫོགས་སྤྲས་
པའི་གོང་དུ་ཐོན།
དེ་མཚུངས་སུ་ཕུ་ནུ་དཔའ་རྟུལ་སུམ་ཅུས་རང་ཤོག་དམག་གི་རུ་སྣེ་དྲངས་
ཏེ་ཐམས་ཅད་ལྷ་ཕྲུག་གཡུལ་ལ་ཆས་པ་ལྟར་ཟིལ་རྔམ་འབར་བ་གྲབས་མཚུངས་
སྟག་གཟིག་རི་བོར་ཡན་པའམ་འབྲོང་ཁྱུ་རྫ་ལམ་ཤོགས་པ། རྟ་ཕོའི་སྣ་སྒྲ་དི་
རི། རྨིག་བཞི་སྒྲ་ཆེན་འུར་རི། མི་ཕོའི་ཁྲབ་འོད་ལྷངས་སེ། དར་འཕྲུ་
རྒྱལ་མཚན་སྤུངས་སེ། དཔུང་དམག་ཆིག་ཁྲི་ལྷག་ཙམ་གྱིས་བསྐོར་ནས་ཁྲ་
ཤིག་ཤིག་འུར་ལྡིར་ཕེབས་པ་ན། སྒྲོལ་མ་དཀར་སྔོན་གྱི་རྣམ་སྤྲུལ་སྐྱ་ལོའི་སེང་
ལྕམ་འབྲུག་མོ་དང་ནེའུ་ཆུང་ལུ་གུའི་ཚར་ཡག་གཉིས་རྨ་རིའི་ལྷ་ཁོག་བར་ཕེབས་
སྐྱེལ་དུ་བྱོན་ནས་རྒྱལ་བློན་ཕུ་ནུ་རྣམས་ལ་སྐྱེལ་ཆང་དྲངས་ཤིང༌། གཞིས་སྡོད་
ཡོངས་ཀྱིས་ཕྱག་སྨོན་མཇལ་དར་ཕུལ། རྒྱལ་བློན་རྣམས་ནས་འབྲུག་མོ་དང་
ནེའུ་ཆུང་གཉིས་ལ་དར་ལན་དང་དབུ་ཐོད་བསྩལ་ཞིང་ཕན་ཚུན་འབྲལ་མི་ཕོད་
པ་ཙམ་གྱི་ངང་དུ་ཕེབས། སྐྱེལ་མ་རྣམས་ཀྱིས་གླིང་གི་བླ་གྲྭ་རྗེས་ཕེབས་རྣམས་
ལའང་བཀྲ་ཤིས་ཀྱི་དར་དང་གསེར་དངུལ་གང་འབྱོར་རྟེན་འབྲེལ་གྱི་ཚུལ་དུ་
ཕུལ་ཞིང་སྨོན་ལམ་བཀྲ་ཤིས་བདེན་ཚིག་ཞུས་ཏེ་གླིང་གཞིས་སུ་ཚུར་ཕེབས་ནས་
སྐུ་རིམ་དང་དགེ་བ་རླབས་ཆེན་ལ་བརྩོན་ཞིང་བདེ་བར་བཞུགས་སོ། །



103
ཁྲོ་ཐུང་ཐབས་མེད་གླིང་ལ་འཁོར། །
དེ་ཡི་དུས་གླིང་དཀར་ཁྲ་མོའི་བླ་གྲྭ་དང་རྗེ་དཔོན་ཚང་མ་རྨ་ལའི་རྩེ་ལ་
བར་མ་བརྒྱབ་ནས་ཞག་ལྔའི་གོང་ཟི་མ་ཡུལ་གྱི་མ་ཐ། ཟི་ཆིམ་རྒྱལ་གྱི་ཚུར་ཐ།
ལི་མི་བལ་རྒྱལ་གྱི་ཡ་ཐ། ཁྲ་མོ་གླིང་གི་ས་མཚམས། ཟི་ལའི་གནམ་ཁྲི་བར་
མ། རྒྱ་ཡར་མར་ཚོང་པའི་གཤར་ལམ། དབེན་ལུང་དེའུ་ཆེན་བཅུ་གསུམ།
ཚོགས་རྟེན་གྲལ་སྟར་བསྒྲིགས་འདྲ། དེའུ་ཆེན་རེ་རེའི་བར་ན། སྤང་ལྗོངས་
གསེར་གཞོང་འདྲ་བཅས་ཤིན་ཏུ་བཙན་པའི་གནས་དེར། སྒར་དཀྱིལ་ལྷ་
དང་བླ་མ། བླ་མའི་ཆོས་སྒྲ་འུར་རེ། དེའི་ཕྱིར་རྒྱལ་བློན་ལས་གུར། རྒྱལ་
བློན་འདུ་ར་འཁྱིལ་ལེ། དེའི་ཕྱིར་དྲག་པོའི་དམག་སྒར། དཔུང་ཆེན་ལས་
གུར་མདོག་སྣ་ལྔའི་གུར་ཚོན་བསྒྲིགས་ནས་འུར་ཆིལ་ལེ་སྒར་བབས། རི་ཆེན་
རེ་རེའི་དཀྱིལ་གཤོང་ན་རྟ་ཁྱུ་རྣམས་ལས་དམག་གིས་འཚོས། ལྷ་དང་བླ་མ་
རྣམས། མ་དང་མཁའ་འགྲོའི་བརྡ་ལུང་ལྟར་གཡེལ་བ་མེད་པར་སྒྲུབ་ལ་་་
བརྩོན། ཨ་ ཁུ་ སྒོམ་ཆེན་ གཏིང་ མེད། གཡེངས་ མེད་ རང་ གྲོལ་ ཆེན་ པོ།
གྲུབ་ཆེན་ཆོས་ཀྱི་བླ་མ་སོགས་བླ་ཆེན་གསུམ་ཏིང་ངེ་འཛིན་ལ་བཞུགས་ནས་སྲུང་
བ་རྡོ་རྗེའི་གུར་ཁང་རྒྱུན་ཆད་མེད་པར་བསྒོམས་ཤིང༌། དམ་ཉམས་དགྲ་བོས་
མི་ཚུགས་པ་མཛད་དོ། །
དེ་ཡི་དུས་སུ་གདུག་པ་བདུད་ཀྱི་ཡུལ་དུ་ནི་ཨར་ཇག་ཇག་རྐུན་གྱི་གཙོ་བོ།
བདུད་ཀྱི་རྒྱལ་བློན་བདུན་པོས་ང་འགྲོ་ཁས་ལེན་གྱི་དམག་འཆི་འཚེར་མེད་པ་
གཅིག་སྟོང་གཅིག་བརྒྱ་ལྷག་གོང་ཚེས་བརྒྱད་ཉིན་བདུད་ཀྱི་ཕོ་བྲང་འགྲམ་དུ་
འདུས་ཏེ་ཐམས་ཅད་གདོལ་པའི་ནགས་རི་རྔམ་པ་དང་། བདུད་ཀྱི་དུག་མཚོ་
ནག་པོ་སོགས་བླ་གནས་རྣམས་ལ་ཤ་ཁྲག་གི་མཆོད་པའི་ཡོ་བྱད་ཁྱེར་ནས་སོང་
བས། བླ་རི་ནག་པོའི་རྩེ་ནས་ ལྷ་མ་དགའ་བས་སེར་བ་དྲག་པོ་དང་ ཐོག་
དམར་གསུམ་ལྷུང་བས་དམག་ཁྲོད་ཀྱི་རྟ་གསུམ་དང་བདུད་དམག་ལྔ་བསད།
ཐན་གྱི་ཝ་མོ་བརྒྱལ། མཚོ་ལ་འཇའ་འོད་འཁྲིགས། ཀླུ་བྱིའུ་ངང་གིས་སྐད་



_104
104
བདུད་གླིང་གཡུལ་འགྱེད།
བྱིན། ཀླུ་རས་དཀར་གྱི་ཐོད་དཀྲིས་ཅན་མང་པོས་ངེད་ཅག་དཀར་ཕྱོགས་ལ་
གནས་པ་ཡིན་པས་ཤ་ཁྲག་གི་མཆོད་པ་མི་འདོད་ཟེར་སྣང་གི་སྒྲ་བྱུང་བ་ཐོས།
སྔར་གནས་པའི་ཀླུ་རིགས་གདོལ་པ་ནག་པོ་དང༌། ཀླུ་མི་བཟན། ཆུ་
སྲིན་མགོ་ཅན། བདུད་ཀྱི་བླ་ཉ་སོགས་ཅི་ཡང་མ་མཐོང་བས་རྒྱལ་བློན་རྣམས་
ཤིན་ཏུ་བློ་དོགས་སྐྱེས་ནས་དམག་བཤོལ་རྒྱུར་གྲོས་མ་བྱས་པར་བསམ་པ་ཕྱོགས་
གཅིག་ཏུ་མཐུན་པ་ན། ལྷ་ཀླུ་གཉན་གསུམ་གྱིས་བདུད་དམག་བཤོལ་ བར་
མཁྱེན་ནས་དེ་མ་ཐག་དགྲ་ལྷ་ཝེར་མའི་སྤྲུལ་པ་གོང་གི་གདོལ་པ་ནག་པོ་དང་།
ཀླུ་ནག་མི་བཟན། ཆུ་སྲིན་མགོ་ཅན་བླ་ཉ་སོགས་ལ་སྤྲུལ་ཏེ་སྔར་ལས་དགུ་
འགྱུར་གྱིས་རྔམ་པ་ལྟ་བས་མི་བཟོད་པ་མེར་མེར་ཡེར་ཡེར་དུ་མཐོང་བ་ཤ་ཁྲག་
སོགས་མཆོད་པའི་ཡོ་བྱད་ཐམས་ཅད་དགའ་བའི་ཉམས་དང་བཅས་ཏེ་རོལ་བ་
མཐོང་བས། བཟང་ངན་འདྲེས་པའི་རྟགས་མཚན་མཐོང་ནས་རྫོང་དུ་ཕྱིར་
ལོག དགྲ་ལྷའི་སྲིང་ལྕམ་དབང་བྱེད་མར་སྤྲུལ་པ་དེ་ནང་པོ་ཀླུ་ཡི་དམག་
གཡར་དུ་སོང་བ་ཡིན་ཟེར་ནས་ཡུད་ཙམ་ནས་སྤྲུལ་པའི་དམག་གི་སྒམ་གཅིག་
ཁྱེར་ནས་བྱུང་བ་དང་། སྒམ་དེའི་ནང་ནས་འུར་འུར་དིར་དིར་ཤིག་ཤིག་མི་
སྐད་དང་མི་མཚུངས་པའི་གླུ་དང་གཏམ་བཤད་པ་སོགས་ཕྱི་རོལ་ལ་ལྷང་ལྷང་
ཐོས་པ་ན་རྒྱལ་བློན་རྣམས་ཀྱིས་འདི་ན་དམག་གྲངས་ཅི་འདྲ་ཡོད་ན་ཟེར་བས།
སྤྲུལ་པའི་དབང་བྱེད་མས་བདུད་ཀྱི་རྒྱལ་བློན་རྣམས་དོགས་པ་བསལ་ཞིང་བློ་
བདེ་བའི་ཕྱིར་གླུ་འདི་རང་ངག་ལ་དྲངས་ནས་བླངས་སོ། །
གླུ་འུ་ན་ཨ་ལུ་ཐུ་ལུ་རེད། །
ཐ་ལུ་འོ་ན་ལ་ལུ་རེད། །
ལ་ལུ་ངག་གི་འགུག་ལུགས་རེད། །
ཤ་ཁྲག་རྒྱ་མཚོ་འཁྱིལ་ཀློང་ནས། །
སྨན་ང་ལ་འགོ་བའི་ལྷ་སྲུང་མཁྱེན། །



105
ཁྲོ་ཐུང་ཐབས་མེད་གླིང་ལ་འཁོར།
གོས་གོང་བ་བཞིན་དུ་འབྲལ་མེད་སྐྱོང་། །
ཤ་དང་ཁྲག་གི་མཆོད་པ་འབུལ། །
གཏང་མ་ཨ་སྔོན་དགུང་ལ་བསྟོད། །
རང་ཆུས་མི་ཉམས་བརྟན་པར་ཤོག །
ས་འདི་གདོལ་པ་བདུད་ཀྱི་ཡུལ། །
ཤ་དམར་ཟ་ཞིང་ཁྲག་དམར་འཐུང་། །
གསོད་ལ་སྤྲོ་ཞིང་ཇག་ལ་སྐྱིད། །
ལོངས་སྤྱོད་འཛོམས་པའི་ས་ཆ་རེད། །
ང་འདྲ་འདྲི་བཤད་མ་དགོས་པའི། །
བདུད་སྡེ་ཆགས་པའི་ཨ་མ་ཡིན། །
ལྷ་མི་འདུ་བའི་ཨ་མ་ཡིན། །
ཤོད་མི་དགོས་ཡུལ་སྡེ་ཀུན་གྱིས་ཤེས། །
འགྲན་མེད་གཡུ་རྩེ་རྒྱལ་བློན་གསོན། །
ང་ལོ་རྒྱུས་གཏམ་གྱི་བང་མཛོད་ཡིན། །
སྔ་དྲོ་ཐོགས་མེད་འབུ་རར་ཕྱིན། །
མི་མིན་ལྷ་འདྲེས་ཟེར་སྲོལ་ལ། །
སྡེ་བརྒྱད་དྲག་རྩལ་ངོམ་པ་དང་། །
བཟང་ངན་འདྲེས་པའི་ཆོ་འཕྲུལ་རེད། །
ཁྱོད་རྒྱལ་བློན་རེ་དོགས་ཆེ་བའི་རྐྱེན། །
སེམས་དོགས་པ་མེད་ན་མཆོག་གོ་ཟེར། །
དགོང་མོ་ཀླུ་ཡུལ་ཞང་རྩར་སོང་། །
འགྲོ་ལུགས་སྤྱོད་ལམ་གྲོས་གཅིག་བྱས། །
རྒྱལ་ཁ་ཐོབ་པའི་གསུང་བཟང་གནང་། །



106
བདུད་གླིང་གཡུལ་འགྱེད།
རོགས་སུ་དྲག་པོའི་འཁྲུལ་སྒམ་གཡར། །
སྒམ་འདིར་འཇིག་རྟེན་ཀུན་ཤོང་ཟེར། །
རང་དགར་མི་ཡིས་མཇལ་ཆོག་མེད། །
གདོལ་པ་ནག་པོའི་སྙིང་ནོར་རེད། །
ནང་ན་ལས་དམག་དགུ་ཁྲི་ཡོད། །
དུང་གི་མི་ལ་དུང་གི་རྟ། ། །
དུང་གི་ཁྲབ་རྨོག་འཁོར་གསུམ་ཅན། །
གཡུ་ཡི་མི་ལ་གཡུ་ཡི་རྟ། ། །
གཡུ་རྨོག་གཡུ་ཁྲབ་རང་མཚུངས་ཡོད། །
བྱུ་རུའི་མི་ལ་བྱུར་ཁྲབ་ཅན། །
བྱུར་རྨོག་བྱུར་ཁྲབ་རང་མཚུངས་ཡོད། །
གསེར་གྱི་མི་ལ་གསེར་གྱི་རྟ། ། །
གསེར་རྨོག་གསེར་ཁྲབ་རང་མཚུངས་ཡོད། །
དངུལ་གྱི་མི་ལ་དངུལ་གྱི་རྟ། ། །
དངུལ་ཁྲབ་དངུལ་རྨོག་རང་མཚུངས་ཡོད། །
ཟངས་ཀྱི་མི་ལ་ཟངས་ཀྱི་རྟ། །
ཟངས་ཁྲབ་ཟངས་རྨོག་རང་མཚུངས་ཡོད། །
ལྕགས་ཀྱི་མི་ལ་ལྕགས་ཀྱི་རྟ། །
ལྕགས་ཁྲབ་ལྕགས་རྨོག་རོང་མཚུངས་ཡོད། །
མི་རི་དཔའ་བའི་ངར་ལམ་ལ། །
རི་རབ་ཡིན་ཡང་རྒྱང་དུ་འཕེན། །
རྒྱ་མཚོ་ཡིན་ཡང་ཧུབ་ཀྱིས་འཐུང་། །
འཇིག་རྟེན་ཡིན་ཡང་བླ་འོག་བསྒྱུར། །



107
ཁྲོ་ཐུང་ཐབས་མེད་གླིང་ལ་འཁོར།
མི་རེ་རེའི་སྟོབས་ལ་འགྲན་རྒྱུ་མེད། །
དོན་གལ་པོ་ཆེ་ལ་རིམ་གྱིས་གསལ། །
སྔར་བཀའ་བཅད་གསེར་གྱི་རི་མོ་འདི། །
ཕྱིས་བློ་འགྱུར་བསམ་པ་ཞེ་ལ་མེད། །
རྒྱལ་བློན་ཇག་ལ་ཕེབས་པའི་གཞིས། །
དགྲ་ལ་འཚེར་བསམ་ཞེ་ལ་མེད། །
རྒྱལ་བློན་དཔའ་རྒོད་ལན་མེད་བུ། ། །
གླིང་སྡུག་ཙམ་ལ་མི་དགོས་པའི། །
ལྷོ་འཛམ་གླིང་རུབ་ཀྱང་ཐུབ་བསམ་མེད། །
ང་ཡང་བྱེས་ལ་སེམས་ཁྲལ་མེད། །
ཁྱེད་རྣམས་ངེད་ལ་ཐུགས་ཁྲལ་སྤོང་། །
ཟླ་བ་གཅིག་གི་གོང་མཚམས་ནས། །
བྱ་རྒོད་པོ་བྲག་ལ་འཁོར་བ་བཞིན། །
གཞིས་རྫོང་མཁར་ཁྲ་མོར་ཕེབས་པར་ཤོག
དེ་རྗེས་བདུད་ཆོས་ཅི་གོས་ལྟ། །
རབ་ན་གླིང་དཀར་རྒྱལ་ས་འཕྲོག །
འབྲིང་ན་ཁ་དབང་ནོར་དང་ཕྲལ། །
མཐའ་ན་དཔའ་རྟུལ་མགོ་སྐེ་ལེན། ། །
གཏང་མ་དགུང་ལ་གྲགས་ངེས་ཡིན། །
ཨེ་ཟེར་ལྟོས་ལ་མི་ཟེར་ལྟོས། །
རྒྱལ་བློན་ཐུགས་དང་ཨ་མའི་སེམས། །
ཕྱི་ཚུལ་མི་གཅིག་སོ་སོ་ཡང་། །
ནང་དོན་སྲོག་གི་ངོ་བོ་གཅིག །



108
བདུད་གླིང་གཡུལ་འགྱེད།
ཁྱད་པར་དབྱེ་བ་སུ་ཡིས་ནུས། །
སྣ་ཁྲིད་སྟག་རོང་ལམ་རྒྱུས་མཁས། །
དགའ་རབ་དབང་ཕྱུག་སྡོང་གྲོགས་མྱུར། ། །
ཀླུ་བདུད་གདོལ་པ་རྒྱབ་རྟེན་ཆེ། །
གཡུ་རྩེ་རྒྱལ་པོ་དབང་ཐང་མཐོ། །
གདུག་པའི་བློན་ཆེན་དཔའ་རྩལ་ཆེ། །
བདུད་དམག་ཆིག་སྟོང་ཐོག་ལས་ཚ། །
དགྲ་མི་ཐུབ་ཟེར་བ་སྲིད་དོགས་མེད། །
གླུ་རྒྱལ་བློན་རྣམས་ཀྱི་ཐུགས་ལ་ཞོག །
ཅེས་ཟེར་བས་རྒྱལ་བློན་ཐམས་ཅད་དཔའ་ཚུད་ནས་དེ་བྱས་གྲགས་རྒྱུ་
ཡོད་པ་ཞིག་བྱེད་དགོས་བསམ་ནས་ཡིད་གཉིས་མེད་པས་སེམས་ཧྲིལ་ཐག་ཆོད།
ཉི་མ་དེ་ཡི་ཕྱི་ནངས་སྐྱ་རེངས་ཤར་བའི་དུས་འགྲོ་འགལ་མེད་པའི་ལས་ལ་་
བརྩོན་ཏེ་ནམ་ལངས་པ་དང་། ཀླུ་མགོན་སྟོང་ཐུབ་ཡ་མེད་དེ་མི་སྔོན་རྟ་སྔོན་
གོ་མཚོན་སྔོན་པོ་རྔ་འཕྲུ་བྱ་འཕྲུ་ཅན་འཇིགས་སུ་རུང་བའི་དཔའ་ཚུལ་ཅན་དང་
ནག་པོ་སྟོང་བདུད་ལན་མེད་དེ་མི་ནག་རྟ་ནག་རལ་པ་དམར་ནག་ལྕགས་ཀྱི་
ཁྲབ་རྨོག་འཁོར་གསུམ་བསྐོར་ཏེ་བདུད་ཀྱི་རྒྱལ་པོ་ལས་ལ་ཆས་པ་ལྟར་གྱིས་
དམག་གི་རུ་སྣ་ཁྲིད། ཁྲོ་ཐུང་དང་གདོང་བཙན་རྒུ་རུ་བུ་ཡི་ཁེར་རྒོད་སོགས་
སྟག་རོང་དཔོན་བློན་ལྔ་ཡང་ས་དང་ལོ་རྒྱུས་ཡོད་ཕྱིར་ཆས། དམག་སྐེད་དུ་མི་
ཉག་གཡུ་རྩེ་རྒྱལ་པོ་དང༌། དམར་པོ་བཙན་སྐྱ་འབུམ་ཐུབ། སེར་པོ་མི་རྒོད་
ཡ་མེད་གསུམ་འཁོར་གསུམ་རྒྱན་གྱིས་སྤྲས། མགྱོགས་པའི་རྟ་ལ་བཞོན། ཆོ་
འཕྲུལ་མི་ཟད་པའི་དཔའ་རྔམ་བརྗིད་གསུམ་ལྡན་པའི་ངང་དམག་དཀྱིལ་ཆས།
རུ་རྒྱབ་དཀར་པོ་ཤེལ་མི་ལག་རིང་དེ་མི་དཀར་རྟ་དཀར་སེང་གེ་ལ་གཡུ་རལ་
རྒྱས་པ་ལྟ་བུའི་ཉམས་འབར་བ་ཞིག་བྱས། འཁོར་དུ་སྒེར་ཐུབ་བློན་པོ་དགུས་



ཁྲོ་ཐུང་ཐབས་མེད་གླིང་ལ་འཁོར། །
109
བསྐོར་ནས་བདུད་ཀྱི་ཨར་ཇག་དཔོན་བློན་རྣམས་ཐེ་ཚོམ་མེད་པར་ཤར་གླིང་
དཀར་ལ་སོང་ནས་དེ་བྱས་བོད་ལ་གྲགས་པ་ཞིག་བྱེད་བསམ་ནས་དེ་ནུབ་ཟི་
ལའི་ཚུར་ནང་ལ་སྒར་བཏབ། །
དེའི་ཕྱི་ནངས་ཟི་རོང་ནས་བརྒྱུད་སོ་ལྟ་བྱི་མགོ་དང་གླག་སྡེར་མ་གཉིས་ཀྱི་
ཕྱོགས་ལ་ཐོན་ནས་སོང་ཡང་སྔར་ལྟར་དུ་བསུ་བ་དང་ཆེ་བཀུར་བྱེད་མཁན་མ་
བྱུང་བས་རྒྱལ་བློན་རྣམས་ཀྱིས་སོ་སྲུང་བདུད་མོ་གཉིས་འདུག་སའི་ནང་དུ་
བལྟས་པས། ནང་དུ་ཡང་མི་འདུག་ཅི་ཡིན་ན་བསམ་ཞིང་བློ་དོགས་ཤར་བ་
དང་ལྷན་ཡང་མ་ནེ་ནེས་དེ་མ་ཐག་བདུད་མོ་གཉིས་ཇི་ལྟ་བ་བཞིན་བརྫུས་ནས་
འཕར་བ་དང་། གླ་བ་ལ་བཞོན་པའི་ཚུལ་གྱིས་དེར་འབྱོར་ནས་བདུད་ཀྱི་རྒྱལ་
བློན་ལ་གུས་གུས་ཞུམ་ཞུམ་གྱི་གླུ་བླངས་པ་ཁ་ཤས་ཡོད་ཀྱང་དགོས་མེད་ཉོབ་
དོགས་ཀྱིས་བཞག མནོལ་རྫས་སྣ་ཚོགས་བཏབ་པའི་དུག་གི་མྱོས་ཆང་རྒྱལ་
བློན་རྣམས་ལ་ངོམས་པར་དྲངས་སོ། །
དེ་ནུབ་ཟིལ་ལའི་ལ་རྩར་སྒར་བབས། .་ དེ་ནས་རིམ་གཤར་མུས་གླིང་རྗེ་
མི་ཡི་ཉི་མ་དུས་གསུམ་སྒྲིབ་མེད་དེས་བདུད་ཀྱི་རྒྱལ་བློན་ཉེ་བར་སླེབས་ཡོད་
ཚུལ་གསུངས་པ་དང་། དེ་ཡི་དུས་སུ་དཔའ་བོ་གཡུལ་ཆེན་འགྱེད་པ་ལ་སྙིང་
ནས་དགའ་བ་ཆེར་རྒྱས་པ། འབུམ་པའི་ཞལ་ལུ་དཀར་པོ་དང༌། དཔའ་ཚ་
ཞང་འདན་མ་བྱང་ཁྲ། དར་འཕེན་དུག་གི་སྡོང་པོ། གཟིག་འཕེན་དར་གྱི་
ཐིག་ལེ། དཔའ་ རྒོད་ ཉ་ ཤ་ ཨ་ བརྟན། གསེར་ པའི་ ཉི་ མ་ འབུམ་ ཐུབ།
སྟོབས་ཆེན་ཆོས་སྐྱོང་བེར་ནག་བདུན་པོ་རང་འཁོར་བློན་པོ་གེར་ཐུབ་བཅུ་རེས་
བསྐོར་ནས། དཔའ་མི་རྔམ་ཟིལ་ཤིགས་སེ། རྟ་བྱང་མའི་འགྲོས་སྟབས་ལམ་
མེ། དགྲ་ལྷ་ཝེར་མ་སྤྲིན་བཞིན་འདུས་ཏེ། ལྷ་དང་བླ་མས་རབ་གནས་དང་།
སྲུང་བ་འགྱེད་ནས་མྱུར་སྟབས་སུ་ཕེབས་ནས་ཟི་ལའི་གནམ་ཁྲི་བར་མ་ནས་
བསྒུགས་པ་དང་། དེ་ནུབ་བདུད་ཀྱི་རྒྱལ་བློན་རྣམས་རྨི་ལམ་དང་ཉམས་ལྟས་



110
བདུད་གླིང་གཡུལ་འགྱེད།
ཤིན་ཏུ་ངན་པར་བྱུང་ནས་ནངས་པར་རྒྱལ་བློན་ཐམས་ཅད་གྲོས་ར་ལ་འཚོགས་
པ་ན་ཤེ་ལེ་ལག་རིང་གིས་ཐེའུ་རང་འཕྲུལ་གྱི་ཤོ་རྡེལ་བཏབ་པ་ན་དགྲ་ངོ་ཆེ་བར་
བབས་པས། སྲིན་པོ་བྲག་གི་མར་ ཤམ་སྤང་དེལ་ཆེན་གྱི་ཁུག་སོ་དེར་སྒར་
བབས། ཀླུ་མགོན་སྟོང་ཐུབ་ཡ་མེད་དང༌། ཐེའུ་རང་བུ་ ཤེ་ལེ་ལག་རིང༌།
སེར་པོ་མི་རྒོད་ཡ་མེད་གསུམ་ཉུལ་མ་ལ་འགྲོ། སྣེ་ཁྲིད་ས་རྒྱུས་མཁན་གདོང་
ཨ་དཔལ་འགྲོ་དགོས་པ་སོགས་བདུད་ཀྱི་ཨ་བློན་གྱིས་གྲོས་ཐག་བཅད།
ཨ་ ཁུའི་ བསམ་ པར་ ང་ ལྷན་ དུ་ སོང༌ ན་ དགའ་ བསྡད་ ན་ མི་ ལེགས།
མདང་གསུམ་གླིང་གི་ལྷ་མི་མང་པོས་བསུས་པ་རྨིས་པས། གླིང་གི་རྒྱལ་བློན་ལ་
ལྷ་ཡི་ལུང་བསྟན་བྱུང་ཡོད་པ་ཐག་ཆོད། ལར་བདུད་ཀྱི་རྒྱལ་བློན་དཔའ་ངར་
ཆེ་བ་ལས་དཔུང་ཚང་ཆེར་མི་འདུག ང་རང་སྟག་རོང་དཔོན་པོ་ནི་ད་ལྟ་
འབངས་གཡོག་ལས་ཞན་པ་བདུད་མོ་དབང་བྱེད་མས་དེ་སྔོན་མི་འོས་པའི་རྡུང་
རྡེག་དང་མཚང་འདྲུ་རྔན་ཆེན་དེ་ཙམ་བཏོན། བློན་ཚོགས་དང་རྒྱུ་ནོར་དྲེའུ་
བཅས་བདུད་ཡུལ་དུ་ལུས་ཀྱང་འགྱོད་པ་ཅི་ཡོད། བདུད་ཀྱི་རྒྱལ་བློན་མངོན་
སུམ་རེད་འདུག་པས་གླིང་གེ་སར་གྱིས་འདུལ་དགོས་པ་སྨོས་ཅི་དགོས། དེ་
དུས་མི་དང་རྒྱུ་ནོར་རང་ལག་ཡིན་བསམ་ནས་ན་རེ། ཨ་ཕོ་བློན་ཆེན་རྣམ་པ་
ཚོ། ཕོ་གསར་བུ་ལ་ཞད་གཅིག་ཡོད། ཕོ་རབ་ཕོ་འབྲིང་ཕ་མཐའ་གསུམ།
ཕོ་མཐའ་སོ་ལ་འགྲོ་བའི་དུས། སྔོན་བྱ་ར་མི་ཤེས་ཕག་དང་འདྲ། རྗེས་ཕྱི་
ལྟས་མེད་པ་འདྲེ་དང་འདྲ། ལུས་སྦས་སྐུང་མི་ཤེས་ཀེ་རེ་རེ། སོ་ཕར་ལ་
མཐོང་ཁར་ཚུར་ལ་མཐོང་། ལུས་འཁོར་གསུམ་ཤ་ལེ་དགྲ་ལག་འགྲོ། ཕོ་
འབྲིང་སོ་ལ་འགྲོ་བའི་དུས། སྡུན་སྤྱང་ཀི་ལྟ་བུའི་སོ་ཞིག་བྱེད། རྗེས་སྲེ་མོང་
ལྟ་བུའི་བྱ་ར་བྱེད། སྒང་གཤོང་བརྒྱུད་ནས་བྱ་ར་བྱེད། ཚུར་ལ་མཐོང་དུས་
ཕར་ལ་མཐོང་། དོན་ཅི་དགོས་བློ་ལ་སྐོར་རྫོགས་བྱེད། ཕོ་རབ་སོ་ལ་འགྲོ་
བའི་དུས། སྔོན་རི་ལ་བྱ་ར་ཉི་མ་ཤར། རྗེས་ལ་ཕྱི་བལྟས་ཟླ་བ་ཤར། ཉི་



ཁྲོ་ཐུང་ཐབས་མེད་གླིང་ལ་འཁོར། 111
ཟླའི་བློ་གསལ་བྱ་ར་བྱེད། ལུས་དེ་སྒང་འབུར་གྲིབ་ལ་ཉལ། རྡོ་ཤང་ཕུང་
བརྒྱུད་ནས་ སོ་ གཅིག་བྱེད། དགྲ་ཇག་ པས་ མཐོང་ ཁར་ རང་ གིས་ མཐོང་།
མནང་ཚུར་ཆོད་བསམ་དོན་ཡིད་བཞིན་འགྲུབ། ཟེར་ཡང་ཟེར་ལ་བདེན་
ཡང་བདེན། ང་མི་རྒན་ཉམས་མྱོང་ཆེ་བའི་བུ། བུ་རྣམས་ལྷན་དུ་ཕེབས་པ་
ན། ང་ཡང་ལྷན་དུ་འགྲོ་རྒྱུ་ཡིན། གླིང་ངམ་ཨར་ཇག་སུ་ཐུག་ནའང་ངེད་
རྣམས་ལ་དགྲ་ཕྱི་ནང་དབྱེ་ཅི་མེད། དེའི་ནང་ཚན་ང་ རང་ལ་ཇོ་རུ་སྤུན་་
སོགས་དགྲ་དང་ཐུག་ན་ལྷག་པར་སྡང་ངེས་ཡིན་པས་དེ་ལུགས་མི་རྒན་ཡང་མ་
ཕྱིན་ན་སེམས་ཀྱིས་མི་བཟོད་པས་ལྷན་དུ་འགྲོ་བ་ཡིན་ཟེར།
དེས་ན་ཀླུ་མགོན་ན་རེ། ངེད་རྣམས་ཀྱི་རྟ་འདི་ཚོ་རྒྱུགས་ན་ནམ་མཁའི་
བྱ་རྗེས་ཟིན་པའི་རྟ་ཡིན་པས་དཔོན་ཁྱོད་ཀྱི་རྟ་འདིས་རྗེས་ཟིན་ས་མ་རེད་ཟེར་
བས་ཁྲོ་ཐུང་ན་རེ། སོ་དང་བྱ་ར་བྱེད་ཅིང་འགྲོ་བ་ལ་དེ་ཙམ་བྲེལ་བའི་དོན་ཅི་
ཡོད། གཡུ་བྱ་དང་རྐྱང་རྒོད་གཉིས་ཀྱིས་རྗེས་ཟིན་པ་རྒྱལ་ཁབ་སུ་ལའང་ཡོད་
དཀའ་བ་དེ་གཉིས་ཀྱི་རྗེས་རྟ་འདིས་ཟིན་གྱི་ཡོད། རྟ་གཞན་གྱི་རྗེས་མི་ཟིན་
པ་ཨེ་སྲིད་ན་ཟེར་ནས་ཧ་བགད་བྱས་པ་དང༌། བདུད་བློན་རྣམས་ཀྱི་རྟ་ཡང་
བདུད་ཀྱི་འཕྲུལ་རྟ་ཡིན་སྟབས་ཤིན་ཏུ་མགྱོགས་པས་རྗེས་ཟིན་མཁན་སུ་མེད་
སྙམ་པའི་ང་རྒྱལ་ཡོད་པས་ཚིག་དེ་ཐོས་མ་ཐག་མཚང་ལ་ཕོག་ནས། ད་འོ་ན་
འགྲོ་འགྲོ་ཟེར། །
ཨ་ཁུ་ཡང་འགྲོ་རྒྱུ་ཐག་ཆོད་ནས་ཟ་བཏུང་བྱས། མགྱོགས་པའི་རྟ་ལ་སྒ་
བསྟད་སྲབ་བསྐོན། འགྲོ་ཆས་སོགས་ཁྱེར། འཁོར་གསུམ་རང་མདོག་ལྟར་
བསྐོར་ཏེ། ཤིན་ཏུ་མགྱོགས་པ་བྱ་འཕུར་བ་ལྟར་ཡོང་བས། ཕྱེད་ཡོས་ལུག་
གི་ཆུ་ཚོད་དེར་ཟི་ལའི་གནམ་ཁྲི་བར་མའི་ཐང་དཀྱིལ་དུ་བྲག་རི་ཞིག་ཡོད་པའི་
འགྲམ་ན་དཔའ་རྟུལ་རྣམས་ཀྱིས་བསྒུགས་ནས་ཡོད་པར། བདུད་བློན་གསུམ་
དང་གདོང་བཙན་བཅས་མགྱོགས་པའི་དབང་གིས་བྱ་འཕུར་བ་བཞིན་གླིང་



112
བདུད་གླིང་གཡུལ་འགྱེད།
ཕྱོགས་ལ་གཏད་ནས་འགྲོ་བའི་ལམ་ཁར་གཤར་བྱུང་བ་དཔའ་རྟུལ་རྣམས་ཀྱིས་
གཟིགས་པ་ན། ཤ་ཁྱིས་ ཤ་བ་མཐོང་བ་ལྟར་མི་བཟོད་པའི་ང་རྒྱལ་ཆེར་་་་
འཁྲུགས་ཏེ་ གཅིག་ཤུལ་གཉིས་ཐོག་གིས་བློན་འཁོར་རྣམས་དེར་བཞག་སྟེ་་་
དཔའ་རྟུལ་བདུན་པོ་སུ་ཡིན་འདྲི་བ་ལ་ཆས་པ་ལྟར་ཕེབས་པས། ཁོ་པ་རྣམས་
ཀྱིས་མཐོང་ནས་གདོང་བཙན་ནི་ངོ་ཚ་བ་དང་རྒྱ་ཚ་ལ་ཤིན་ཏུ་ཞེད་པའི་སྟབས་
ངག་འདར་བའི་ངང་ནས་གཟིགས་དང་བློན་ཆེན་རྣམ་པ་གསུམ། ཕ་གིའི་མི་
བདུན་རྟ་བདུན་འདི། དཔྱད་ན་གླིང་གི་དཔའ་རྟུལ་འདྲ། དཔུང་མེད་བྱང༌
ཐང་ཐུག་ལུགས་ལ། ལས་ཡག་པོ་མ་བྱུང་ཚར་ནས་གདའ། མྱུར་བ་ཕྱིར་
ལོག་བྱས་ན་བསམ་ཟེར་བས། བདུད་ཀྱི་འཕྲུལ་བློན་རྣམས་དེ་སྔོན་དཔའ་
རྩལ་རྒོད་ཁས་བཙན་པའི་སྟབས་ཀྱིས་ཚིག་དེ་ཐོས་པས་གདོང་བཙན་ལ་ཤིན་ཏུ་
ཞེ་ཁྲེལ་ཡང་ཅི་མ་ཟེར། དེ་མ་ཐག་བདུད་ཀྱི་འཕྲུལ་བློན་ཐམས་ཅད་དཔུང་
པའི་ཤ་རྒོད་ཕྲུག མཐེབ་མོའི་སྲང་ཤ་རྒྱས། རྨོག་དཀར་འདབས་ར་ཕབ།
ཁྲབ་དཀར་གྱི་རྒྱུན་ཐག་བསྡམས་ཏེ་དགོས་པའི་ཆས་གྲབས་ཡོངས་སུ་རྫོགས་
པར་བྱས་ཏེ་མི་གསུམ་དེ་ཕྱི་ཆད་མེད་པར་ཤར་རྒྱག་གླིང་དཀར་དཔའ་རྟུལ་གྱི་
གདོང་དེར་ཧྲིལ་ཧྲིལ་བྱུང་བ་ན། འབུམ་པའི་ཞལ་ལུ་དཀར་པོ་དེ་དཔའ་རྔམ་
གྱིས་ཐོག་སེར་འཁྲུག་པ་དང་སྟོབས་རྩལ་དཔའ་རྒོད་ཆེར་རྒྱས་བཞིན། རྟ་ཕོ་
རྒྱ་བྱ་སོག་དཀར་དེ་ངར་ཆེན་གྱིས་རྒྱུག་འདུར་བྱས་ཏེ་ཉེ་བར་ཐོན་པ་དང་རྟ་ཁ་
བཀག་སྟེ་དཔའ་གླུ་འདི་ལྟར་བླངས་པར་གདའོ། །
ཨོཾ་མ་ཎི་པདྨེ་ཧཱུྃ། །
གླུ་ཨ་ལ་ཐ་ལ་ཐ་ལ་རེད། །
ཐ་ལ་ལ་མོ་ལ་
ལ་ལ་ངག་གི་འགུག་ལུགས་རེད། །
གནམ་ཨ་སྔོན་ཤེལ་གྱི་གུར་ཁང་ནས། །



113
ཁྲོ་ཐུང་ཐབས་མེད་གླིང་ལ་འཁོར། །
ལྷ་ཆེན་ཚངས་པ་ལྷ་འཁོར་འབུམ། །
ད་རེས་འབོད་དོ་མཁྱེན་པས་གཟིགས། །
དཀར་པོའི་བསྟན་པ་དགུང་ལ་བསྟོད། །
ས་འདི་ས་ངོ་མ་ཤེས་ན། །
ཟི་མ་རོང་གི་ས་མཚམས་ན། །
ཁྲ་མོ་གླིང་གི་ཕ་ཐ་ན། །
མདོ་ཁམས་གནམ་ཁྲི་བར་མ་ཟེར། །
བུ་ང་འདྲ་ང་ངོ་མ་ཤེས་ན། །
རྨ་ཁམས་གླིང་ཡུལ་ཁྲ་མོ་ནས། །
འབུམ་པའི་ཞལ་ལུ་དཀར་པོ་ཟེར། །
ཆུ་ཕར་ཁའི་མི་བཞི་རྟ་བཞི་ཅན། །
བྲེལ་འཚུབ་འཚུབ་གང་ལ་འགྲོ་ལེ་ཡིན། །
རྒྱབ་ཕ་ཡུལ་གང་ནས་ཡོང་ལེ་ཡིན། །
སྒོས་མི་སྔོན་རྟ་སྔོན་དར་འཕྲུ་ཅན། །
རྟ་མགྱོགས་པ་བྱ་རྗེས་ཟིན་མདོག་ཁ། །
ཉམས་དཔྱད་ན་གདོང་བཙན་ཨ་དཔལ་འདྲ། །
སྙིང་མེད་རུས་མེད་ཤིག་གུ་ཆུང༌། །
ཕ་བླ་ཚོང་ཁྲོ་ལུ་ཌ་རུ་མགོ །
གླིང་སྡེ་པས་མ་དྲིས་ལོ་རྒྱུས་ཤེས། །
བུ་ཁྱོད་ལ་དེ་འདྲ་ཡོད་སྣང་མེད། །
གླིང་དཀར་ཁྲ་མོའི་སྤྱི་གླུད་ཁྱོད། །
ཕར་ཕར་མ་འགྲོ་ཚུར་ཚུར་ཤོག །
ངས་སྟག་རོང་གཞིས་ལ་མི་འཇོག་རེ། །



114
བདུད་གླིང་གཡུལ་འགྱེད།
མཚོན་སྔོན་མོ་ཁྱོད་ལ་རྡེག་ལེ་མིན། །
ལྷ་གོང་མའི་བཀའ་དགོངས་འགལ་དོགས་ཡོད། །
ཚིག་བདེན་འབྲས་ཨ་ལན་རིམ་རིམ་ཡོད། །
ཁྱོད་ད་རུང་ཕར་ཕར་འགྲོ་སྲིད་ན། །
མཚོན་རྣོན་པོས་ཁམ་བགོས་མི་བྱེད་རེད། །
གླུ་མང་པོ་མི་ལེན་ཟུར་ལ་བུད། །
ཟུར་ལ་བུད་ན་མཐའ་གཞི་བརླིང་། །
དེ་གཞན་མི་གསུམ་གླུ་ལ་ཉོན། །
ཤར་གླིང་དཀར་ནོར་བུའི་ས་ཆ་ལ། །
འདྲེ་ནག་པོས་ཐོག་བརྫིས་ཅི་གོ་རེད། །
ལྷ་ཡུལ་དག་པའི་ས་ཆ་ལ། །
བདུད་ནག་དངོས་རྒྱུག་ཅི་གོ་རེད། །
ཆོས་ལྡན་འཕགས་པའི་གདན་ས་ལ། །
བདུད་མུ་སྟེགས་སྒར་འདེབས་ཅི་གོ་རེད། །
ཁ་སང་ཟླ་བ་སྔོན་མ་ལ། །
བདུད་མོ་གླིང་དཀར་སྟོད་ལ་བྱུང་། །
དེ་བྱས་གཏང་མ་ལེན་བསམ་ནས། །
གླིང་རྗེ་ལྷ་ཡི་མི་དབང་དེས། །
བདུད་མོ་ཐར་པའི་ལམ་ལ་དྲངས། །
དེ་རིང་བྱུང་བའི་བདུད་བློན་གསུམ། །
ཆག་སྒོས་རྒྱབ་ནས་དེད་ལེ་རེད། །
བྱུར་རྐྱེན་གྱིས་སྡུན་ནས་བསུས་ལེ་རེད། །
བོས་དང་ཨ་གཉིས་འཕྲད་ལེ་རེད། །



115
ཁྲོ་ཐུང་ཐབས་མེད་གླིང་ལ་འཁོར།།
ར་ཚེ་ཟད་སྒང་གི་རི་རྩེ་འགྲིམ། །
དམར་ཐར་རེ་གསོད་པའི་སྔ་ལྟས་རེད། །
ཉ་ཚེ་ཟད་ཟན་གྱི་རྗེས་ལ་འབྲངས། །
འགུལ་ཤིགས་སེ་བཟུང་བའི་སྔ་ལྟས་རེད། །
གླ་ཚེ་ཟད་གླ་རྔ་ཤིང་ལ་བརྡར། །
རྩི་བཟང་དྲུག་འཆོར་བའི་སྔ་ལྟས་རེད། །
བདུད་ཚེ་ཟད་བྱང་ཐང་ཇག་ལ་ཆས། །
དེ་རིང་ཡོང་བ་མ་ལོ་གདའ། །
ངེད་གླིང་མི་མི་བདུན་རྟ་བདུན་འདི། །
སྔོན་གྱོད་ད་གྱོད་གཉིས་ཀའི་དོན། །
གལ་ཆེན་རྒྱང་ནས་ཆས་ལེ་ཡིན། །
ཆས་ཟེར་ན་དོན་འབྲས་སྨིན་ལེ་བྱེད། །
སྲོག་གཅེས་ན་མགོ་སྒུར་ཕྱག་འབུལ་གྱིས། །
དེ་མིན་ཐར་བསམ་ཞེ་ལ་མེད། །
གླུ་གོ་ན་ཚིག་ལ་སྟེར་ལན་གྱིས། །
མ་གོ་གླུ་ལ་འགྲེལ་བ་མེད། །
སྐྱ་མི་གསུམ་ཡིད་ལ་དེ་ལྟར་ཞོག ། །
ཅེས་གླུ་དེ་ལྟར་བླངས་པས་བདུད་ཀྱི་བརྫུས་བུ་གསུམ་པོ་དེ་གླུ་དེ་ཐོས་པས་
ཤིན་ཏུ་ངར་ཆེན་འབར་བས། དེའི་ནང་ནས་ཐེའུ་རང་འཕྲུལ་གྱི་བུ་རྒྱུད་ཤེ་ལེ་
ལག་རིང་དེས་རང་དང་མཉམ་པའི་མི་གསུམ་དབྱེ་བ་འབྱེད་མི་ཤེས་པ་ལྟར་བྱས་
ནས་ཤིན་ཏུ་ཆེ་བའི་ཉམས་དང་བཅས་གྲི་ཡི་དཔའ་ལུང་ལ་བཅངས་ནས་ངར་
ཆེན་གྱི་གླུ་འདི་ལྟར་བླངས་པར་གདའོ། །
གླུ་འུ་ན་ཨ་ལུ་ཐ་ལུ་རེད། །



116
བདུད་གླིང་གཡུལ་འགྱེད།
ཐ་ལུ་འུ་ན་ལ་ལུ་རེད། །
ལ་ལུ་གླུ་ཡི་ལེན་ལུགས་རེད། །
མི་མིན་འཕྲུལ་མཁར་ཕོ་བྲང་ནས། །
ཨ་ཕ་དཀར་ནག་ཁྲ་གསུམ་མཁྱེན། །
ཇུས་བསྟན་པའི་སྲང་མདའ་མ་ཡོ་ཞིག །
དཔའ་རྟགས་བུ་སྐྱེས་ལག་ན་ཞོག །
ཨ་མ་ཐོག་མོ་སྣ་ཡག་མ། །
དགྲ་མགོ་གནོན་ལ་དགྲ་སྙིང་ཕྱུངས། །
ས་འདི་ཚོ་དཔའ་ཡག་ཐང་ཆེན་རེད། །
མི་ཕོས་དཔའ་མདོག་ཤོད་ས་རེད། །
རྟ་ཕོས་བང་ཁ་རྩེ་ས་རེད། །
ང་འདྲ་ང་ངོ་མ་ཤེས་ན། །
ཨར་ཇག་བདུད་ཀྱི་ཡུལ་གླིང་ན། །
ས་བཙན་ཡང་འགག་སྐུང་ལུང་ན། །
མཁར་བཙན་གཤོང་མོ་དགུ་འགྲིལ་ན། །
ཨ་མ་གཅིག་ལ་མིང་སྲིང་བདུན། །
སྒོ་ངའི་ནང་ནས་རྡོལ་ལེ་ཡིན། །
བུ་དྲུག་སྟོབས་ལ་ཆེ་ཆུང་མེད། ། །
རྟ་བདུན་མཚོ་མོའི་ནང་ནས་འཁྲུངས། །
མགྱོགས་པའི་བང་ལ་ཁྱད་པར་མེད། །
རྒྱུགས་ན་རྒྱུ་དབུས་ཉིན་གཅིག་འཁོར། །
དཀར་པོ་ཤེ་ལེ་ལག་རིང་ཟེར། །
དཀར་པོ་ཐེའུ་རང་འཕྲུལ་གྱི་བུ། །



ཁྲོ་ཐུང་ཐབས་མེད་གླིང་ལ་འཁོར།
117 །
ཤེ་ལེ་ཟེར་བ་ཕ་རུས་རེད། །
ལག་རིང་མིང་གཅིག་ཐོགས་པའི་དོན། །
ལུང་དགུའི་ཕར་ནང་བསྙབ་ན་ཟིན། །
ནམ་མཁའི་བྱ་ཡང་སྦར་ན་ཟིན། །
རི་རབ་མཐོ་ཡང་རྩེ་ནས་འགུགས། །
གཏིང་ཟབ་མཚོ་ནས་ནོར་བུ་ལེན། །
ལག་རིང་ཐོགས་དོན་དེ་འདྲ་རེད། །
གླིང་གི་ཇག་པ་མི་བདུན་ཉོན། །
ཡང་སྒོས་མི་དཀར་རྟ་དཀར་ཅན། །
དཔའ་གཏམ་འབྲུག་ལ་འགྲན་ལེ་ཁྱོད། །
ཡང་དག་རྒོད་གཡེར་གྲགས་མདོག་ཁ། །
གླིང་སྡུག་ཇག་པའི་དཔའ་རྩལ་དེ། །
རང་སྣང་ཇག་ཅིག་ཆོད་བསམ་སྟེ། །
ཕ་རྒོད་དཔའ་བོའི་ངར་ལམ་ནས། །
དམར་ཛ་རེ་རང་སྲོག་འཆོར་བའི་ལྟས། །
ཟེར་ཟེར་ཚིག་གི་བརྙས་གཏམ་ལ། །
སྲོག་གཅེས་ན་མགོ་སྒུར་ཕྱག་འབུལ་ཟེར། །
ཟེར་ཟེར་ཁྱོད་རང་མགོ་འབུལ་གྱིས། །
ཨ་ཕོས་མི་གསོད་ཚེ་ཐར་གཏོང་། །
རྗེས་རྗེས་རྒྱལ་བློན་ཕེབས་ནས་ཡོད། །
ཤར་རྨ་ཁམས་གླིང་ལ་ཆས་ལེ་ཡིན། །
ཕོ་ཇོ་རུ་ཟེར་བའི་གྲགས་པ་ཅན། ། །
དཔའ་རྫུ་འཕྲུལ་ཅི་འདུག་ལྟ་མི་ཡིན། །



118
བདུད་གླིང་གཡུལ་འགྱེད།
ཇ་མཁར་ཟེར་བའི་གྲགས་པ་ཅན། །
མཁར་བཙན་ཅི་འདུག་ལྟ་མི་ཡིན། །
སྨན་མོ་གཡེར་ཅན་གྱི་འབྲུག་མོ་ལ། །
གཟུགས་སྐྱེ་མཆེད་ཅི་འདུག་ལྟ་མི་ཡིན། །
གླིང་དཔའ་རྟུལ་ཟེར་བའི་ཕོ་ཁྲམ་ལ། །
དཔའ་ངར་བཙན་ཅི་འདུག་ལྟ་མི་ཡིན། །
སྡེ་ཕྱུག་ཆེན་ཟེར་བའི་གྲགས་པ་ཅན། །
ནོར་ལོངས་སྤྱོད་ཅི་འདུག་ལྟ་མི་ཡིན། །
ལྟ་མི་དགོས་ལག་ལེན་བྱེད་མི་ཡིན། །
དཔུང་རོགས་མི་སྔོན་རྟ་སྔོན་འདི། །
གདོལ་པ་ནག་པོའི་བུ་རྒྱུད་ལ། །
གླུ་མགོན་སྟོང་ཐུབ་ཡ་མེད་རེད། །
རྟ་སྔོན་གླུ་རྟ་ལྡིང་ཤེས་རེད། །
མི་སེར་དར་སེར་ཕྱག་འདྲ་འདི། །
རྒྱལ་པོ་འགོང་པོའི་བུ་རྒྱུད་ལ། །
མི་རྒོད་ཁྲི་ཐུབ་ཡ་མེད་ཟེར། །
རྟ་འདི་གསེར་རྨིག་རག་པ་རེད། །
འགྲོས་ཤུགས་རྒྱུག་ལ་དལ་ལྷོད་མེད། །
བུ་ངེད་ཚོ་གཤིན་རྗེའི་བུ་རྒྱུད་རེད། །
གྲི་འདི་ཚོ་གཤིན་རྗེའི་ལས་གྲི་རེད། །
ཐང་འདི་ཚོ་གཤིན་ཐང་སྐྱ་མོ་རེད། །
མི་བདུན་དཔུང་ལ་ཞེད་བསམ་མེད། །
འབུམ་འབུམ་དམག་གི་ཨ་ཡ་ཡིན། །



ཁྲོ་ཐུང་ཐབས་མེད་གླིང་ལ་འཁོར། །
119
གཏམ་ཨ་ལན་ཉི་མ་བཤོལ་རོགས་རེད། ། །
གླུ་གོ་ན་རྣ་བའི་བུ་རམ་གྱིས། །
མ་གོ་གླུ་ལ་འགྲེལ་བ་མེད། །
ཚུར་ཆས་སྐྱ་པའི་ཡིད་ལ་ཞོག །
ཅེས་གླུ་དེ་ལྟར་བླངས་ཤིང་ཐུང་ཧྲིལ་ཧྲིལ་ཚུར་བྱུང་བ་ན། དཔའ་རྟུལ་
རྣམས་ཀྱང་ངར་ཆེས་ཆེར་རྒྱས་ཏེ་གླུ་ལན་ངས་འདེབས་དགོངས་ནས་ཡོད་ཀྱང་།
ལྡོང་འབུམ་པའི་ཞལ་ལུ་དེ་ཉིད་ཐུགས་རྒྱལ་དྲག་པོ་བཞེངས་ཏེ་སྤྱན་མིག་ལ་ཁའི་
སྐར་ཆེན་ལ་སྤྱན་རྩ་དམར་པོ་ཁྲག་གིས་གཡོས། ཞལ་རས་བཅོ་ལྔའི་དུང་ཟླ་དེ།
རྫ་རི་ལ་ཆར་སྤྲིན་འཁྲིགས་པ་བཞིན་ཞལ་མདངས་ལོག་སྟེ་ན་རེ། དམ་ཉམས་
གདུག་པ་བདུད་ཀྱི་བུ། དཔའ་རྒོད་བུ་ལ་ཤོད་ལོང་དང༌། ཉན་ལོང་འཛིང་
ལོང་བཅོ་བརྒྱད་ཡོད་ཟེར་བ་ལྟར་ཁྱོད་དེ་ཙམ་མ་བྲེལ་གླུ་འདི་ཉོན་གསུངས་ནས་
ཡ་ཟིའི་དཔའ་ལུང་ལ་བཅངས་ནས་གླུ་ཐུང་འདི་གསུངས་སོ། །
ཨོཾ་མ་ཎི་པདྨེ་ཧཱུྃ། །
གླུ་ཨ་ལ་ཐ་ལ་ཐ་ལ་རེད། །
ཐ་ལ་ལ་མོ་ལ་ལ་རེད། ། །
ལ་ལ་གླུ་ཡི་ལེན་ལུགས་རེད། །
ལྷ་ཀླུ་གཉན་གསུམ་དགྲ་ལྷའི་ཚོགས། །
ཟོ་དོར་ཝེར་མས་ཁ་འཛིན་མཛོད། །
ལྷ་དཀོན་མཆོག་རྒྱབ་རྟེན་མ་གཡེལ་ཞིག །
བུ་དཔའ་བོའི་བྱེས་ལམ་ཡག་པར་ཤོག །
ས་འདི་ཟི་རོང་ས་མཚམས་རེད། །
ལྷ་བདུད་དཔུང་པ་བསྡུར་ས་རེད། །
དཔའ་ངར་ཞན་མཐོང་ཐག་ཆོད་ས་རེད། །



120
བདུད་གླིང་གཡུལ་འགྱེད།
ང་འདྲ་ལྡོང་གི་ཞལ་ལུ་དཀར། ། །
ཉམས་ཆུང་བྱམས་པས་སྐྱོང་མི་ཡིན། །
དགྲ་འཆི་བདག་ཨ་ཡ་སྤྲོད་མི་ཡིན། །
ཀླུ་མགོན་སྟོང་ཐུབ་ཉམས་པའི་བུ། །
ཐེའུ་རང་འཕྲུལ་བུ་ཤེ་ལེ་དཀར། །
རྒྱལ་འགོང་འཕྲུལ་གྱི་བུ་རྒྱུད་གསུམ། །
འབོད་མ་དགོས་ས་འདིར་ཁུག་ལུགས་ལ། །
ལྷ་དཀར་ཕྱོགས་དམ་ཅན་ནུས་མཐུ་རེད། །
མདའ་ལ་རང་དབང་ཐོབ་ལེའི་བུ། །
འདན་མ་གཡུལ་རྒྱལ་ཐོག་རྒོད་ཡོད། །
མདུང་ལ་རང་དབང་ཐོབ་ལེའི་བུ། །
དར་འཕེན་དུག་གི་སྡོང་པོ་ཡོད། །
དཔའ་རྒོད་ཚད་ལ་འཇོག་པའི་མི། །
གཟིག་འཕེན་དར་གྱི་ཐིག་ལེ་ཡོད། །
སྟོབས་ཆེན་དཔེ་འཇོག་བྱེད་ས་ལ། །
གསེར་པའི་ཉི་མ་འབུམ་ཐུབ་ཡོད། །
ཤེད་ཆེན་རྒྱལ་ཁམས་གྲགས་ལེ་དེ། །
སྒ་སྡེ་ཆོས་སྐྱོང་བེར་ནག་ཡོད། །
དཔའ་རྩལ་གཡུལ་ཆེན་འགྱེད་མི་ལ། །
རོང་མི་ཚོའི་དཔོན་པོ་ཉ་ལ་ཡོད། །
མཚོན་ལ་གྲུབ་པ་ཐོབ་ལེ་དེ། །
དཔའ་རྒོད་རྒྱུ་ཚ་ང་རང་རེད། །
གྲི་གཡུག་ཤེ་ལེ་བུ་ལ་གཡུག །



ཁྲོ་ཐུང་ཐབས་མེད་གླིང་ལ་འཁོར།
།
121
ཁྱོད་དང་ངེད་གཉིས་སྲོག་དམར་འབྲེལ། །
ཨ་བ་རེ་ལ་སྙིང་རེ་རྗེ། །
ཤ་ཁྲག་བྱ་སྤྱང་ཁམ་ཟན་བྱེད། ། །
རྣམ་ཤེས་གཏན་མེད་བར་དོར་འཁྱམ། །
ལམ་དེ་ལ་མ་གཏོགས་འགྲོ་ས་མེད། །
ཁྱོད་རང་ཡིད་ལ་དེ་ལྟར་ཞོག །
ཅེས་གླུ་མཇུག་རྫོགས་པ་དང་ལྷན་གཉིས་ཀ་དཔའ་སྙིང་འབྲོང་ལས་ཆེ་བ་
བཞིན་སེང་གེའི་ངར་འཐབ་ལྟར་ཐོག་ཏུ་མཆོང་རེས་བྱས་ཏེ་གྲི་གཡུག་ཐེངས་
བཅུ་སྐོར་བྱས་པས་གོ་ཁྲབ་བཅད་པ་ལས་ཅི་མ་གནོད། རྒྱབ་ཕྱོགས་ནས་དར་
འཕེན་གྱིས་མདུང་བརྒྱབ། གཡས་ཕྱོགས་ནས་གསེར་པའི་ཉི་མ་འབུམ་ཐུབ་
ཀྱིས་རྡོ་དཀར་པོ་ལུག་ཐང་ཙམ་ཞིག་ཐེའུ་རང་འཕྲུལ་གྱི་བུ་མི་རྟ་འདུས་འཛོམས་
ཀྱི་མདོར་བརྒྱབ་པས་ཐལ་ཚབ་འཕྱུར་ཏེ་འགྱེལ་བ་དང་ལྷན་ཁོའི་སྤྲུལ་པ་ཞིག་པ་
དང་། སླར་ཐེའུ་རང་གིས་དབུགས་དབྱུངས་ནས་རྟ་དེ་འཚུབས་སེ་ཡར་་་་་
ལངས་ཏེ་ཕར་ཙམ་བྲོས། དེ་ཡི་དུས་མཉམ་དུ་ཀླུ་མགོན་གྱི་ཐོག་ཏུ་དཔའ་ཚ་
ཞང་འདན་མ་བྱང་ཁྲ་དང༌། གཟིག་འཕེན་དར་གྱི་ཐིག་ལེ་གཉིས་མཆོངས་པ་
དང༌། དང་པོ་འདན་མས་མདའ་གསེར་ལྟོང་མ་གསུམ་བསྟུད་མར་བརྒྱབ་
པས་དང་པོ་དེ་སྙིང་ཁའི་མེ་ལོང་སྟེང་ཐེབས་ནས་སྙིང་ཁེབས་གཏོར། གཉིས་
པས་རྨོག་སྟེང་རྔ་འཕྲུ་བཅད། གསུམ་པ་སྙིང་ཁར་ཐེབས་ཀྱང་དེ་ཉིན་འདུལ་
བའི་དུས་ལ་མ་བབ་པས་ནག་ཐོམ་ཐོམ་གཟེར་ཡེར་ཡེར་ཙམ་ལས་ཅི་མ་ཐུབ།
ཁོས་ཀྱང་མྱུར་བར་དུག་མདའ་གཉིས་འདན་མའི་སྟེང་སྤྲིངས་བྱུང་བས་དཔུང་
ཟུར་ལ་ཐེབས་པས་བྱང་བུ་ཁྲ་ཐ་རེ་གཏོར། ཡང་གཅིག་ནུ་མ་གཡས་པའི་སྟེང་
བྱུང་བ་ན་སྐུ་ལ་མཚོན་གྱིས་མ་ཚུགས་ཀྱང་དུག་གྲིབ་ཀྱིས་ནག་བུན་བུན་བྱུང་
བས་ལྷས་བར་སྣང་ནས་ཁྲུས་ཆབ་གཏོར་བས་ཁྲ་ལམ་མེར་དང་། གཟིག་་



122
པ
བདུད་གླིང་གཡུལ་འགྱེད།
འཕེན་གྱིས་གྲི་གསུམ་བཏབ་པས་མ་ཆོད་ཅིང་མེ་སྟག་ཚུབ་ཚུབ་བྱུང་བ་དང་ལྷན་
ཁོས་ གྲི་ བཏོན་ ཏེ་ ཕན་ ཚུན་ གྲི་ ཁ་ འགྲན་ ཡང༌ སུས་ ཀྱང༌ གླགས་ མ་ འཁེལ།
གཟིག་འཕེན་གྱིས་ཞགས་པ་བཏབ་སྟེ་མྱུར་སྟབས་སུ་འཐེན་པ་དང་རྟ་ལས་མ་
ལྷུང་ཙམ་ལ་གྲིས་བཅད། །
ཡང་འདན་མས་གྲི་ཤུབས་ལ་བཙུད་དེ་མདའ་ཞིག་ངར་བསྐྱེད་ནས་་་་་
བརྒྱབ་པས་ཁོས་གཡས་ཕྱོགས་སུ་སྒྱུར་ཙམ་བྱས་ཀྱང་ཕྲག་གཡོན་དཔུང་པའི་ཤ་
རྒོད་ལ་མདའ་རྨས་ཤིག་བྱུང་བ་དང་ཁོས་ཅུང་མི་ལེགས་པར་ཤེས་ཏེ་ཕར་ཙམ་
རྟབ་རྟོབ་ཀྱིས་ཕྱི་ཆད་བྱས། སེར་པོ་མི་རྒོད་ཡ་མེད་དེ་དང་། ཉ་ཚ་སྒ་སྡེ་
གསུམ་གདོང་ཐུག་པ་དང་། གསུམ་ཀས་མདུང་འགྲན་བྱས་ཀྱང་ཁེ་ཕམ་དབྱེ་
བ་མ་ཆོད། དེ་ནས་གྱི་འགྲན་ཡུད་ཙམ་བྱས་ཀྱང་དབྱེར་མ་ཆོད་པས་སྒ་སྡེ་
ཐུགས་རྒྱལ་བཞེངས་ཏེ་རལ་གྲི་ཤུབས་ལ་བཙུད་ནས་མི་རྒོད་ཡ་མེད་ཀྱི་ཐོང་རྩེ་
ནས་ཕྱག་གིས་མྱུར་སྟབས་ཀྱིས་བཟུང་ནས་གཡུག་པས་རྟ་ཐོག་ལས་སར་ཕབ་པ་
དང་ལྷན་སྒ་སྡེ་ཡང་ཐང་དུ་འགྲིལ། ཉ་ཚས་ཞགས་སྐེ་ལ་བཏབ་ནས་འཐེན་པ་
དང་རྒྱལ་འགོང་གི་ཆོ་འཕྲུལ་གྱི་མེ་འོད་བར་སྣང་ཁེངས་ཏེ་དངོས་མེད་དུ་མི་རྟ་
གཉིས་པོ་ཕར་ཙམ་སླེབས་པ་དང་ལྷན་གདོང་བཙན་ཟུར་ནས་རྟ་ལས་བབ་ནས་
སྐྲག་བཞིན་ཅི་བྱ་མེད་པར་གནས་པ་དེས་གུས་གུས་ཞུམ་ཞུམ་གྱིས་དར་བཏང་།
དཔའ་རྟུལ་བདུན་པོས་རྗེས་བཞིན་དེད་པས། ཁོ་རང་རྣམས་ཀྱིས་དེ་རིང་
གཏང་མ་དེ་ཙམ་ལས་རྒྱལ་ཁ་ལོན་པ་མི་འདྲ་བས་གཞིས་སྡོད་རྒྱལ་བློན་སར་
སྙན་སྒྲོན་གྱིས་བཀའ་སྐོར་ལ་འགྲོ་ན་དགའ་ཟེར་བློ་མཐུན་ནས་རླུང་ལྟར་་་་་
མགྱོགས་པར་སོང་། ཁྲོ་ཐུང་རྗེས་བཞིན་དུ་ཡོང་བ་དང་། དཔའ་རྟུལ་་་
རྣམས་དང་གདུག་པའི་བུ་གསུམ་འཐབ་པ་ཉི་མ་རིང་ནས་མཐོང་བས་ཤིན་ཏུ་
སྐྲག་ཅིང་སྙིང་ཁ་ལ་འཚངས་ཏེ་ལུས་འདར་སིག་སིག་བྱེད་དགོས་པ་བྱུང་།
དེ་ནས་གདུག་པའི་བློན་པོ་གསུམ་ཕྱིར་ལོག་ཏུ་ཆས་ཡོང་བ་དང་དཔའ་



123
ཁྲོ་ཐུང་ཐབས་མེད་གླིང་ལ་འཁོར།
རྟུལ་གྱིས་རྗེས་དེད་བྱས་པ་ཡང་མཐོང་ནས་ཁུག་ཅིག་ལ་ཕར་ཙམ་རྒྱུགས་པ་དང་
སྐྲག་ཆེ་བའི་དབང་གིས་རྐང་པ་ས་ལ་མ་ཚུགས་སྒྱིད་པ་འདར་ཞིང་བཅིངས་པ་
ལྟར་ས་ལ་འགྲིལ་བ་དང་ལྷན་དཔའ་རྟུལ་རྣམས་ཉེ་ལོགས་སུ་ཕེབས་པ་དང་།
ཆིབས་པ་འཕར་བ་རྔོག་ནག་གིས་གླིང་གི་མི་རྟ་ངོ་ཤེས་ནས་མཆིལ་མ་སྲན་རིལ་
ཙམ་བཏང་ནས་ཧུ་ཧུ་དང་ཧི་ཧི་ཟེར་ནས་འཚེར་ལྷང་དྲག་ཏུ་བྱས་ནས་གླིང་
དཔའ་རྟུལ་རྣམས་ཀྱི་གདོང་ཐལ་འཚུབ་ཕ་ལེ་བྱུང་བ་ན། འདོ་ཆེན་རྣམས་
ཀྱིས་ཤེས་ནས་ཐམས་ཅད་མི་བཟོད་པའི་དགའ་ཚོར་གྱིས་ཧུ་ཧུ་དང་ཧི་ཧི་ཡི་སྒྲ་
དིར་རི་བསྒྲགས། དཔའ་རྟུལ་རྣམས་ཀྱིས་ཁྲོ་ཐུང་དེ་ཕྱོགས་ཡོད་པ་ཤེས་ནས་
ཅང་ཤེས་ལ་བདག་པོ་གར་ཡོད་དྲིས་པས་ཕྱི་ལྟས་ཀྱིས་ཧུ་ཧུ་ཟེར་བས་དཔའ་
རྟུལ་རྒྱུག་འཛོམས་ཀྱིས་དེ་ཕྱོགས་ཕེབས་པ་ན། ཨ་ཁུ་ཅི་བྱ་མེད་པར་བྲག་ཕ་
བོང་ཐོད་གཏུག་ཅིག་གི་བར་ན་མི་ཆུང་ཞིག་ལ་སྤྲུལ་ནས་འཛུལ་ཡོད་པས་དཔའ་
རྟུལ་རྣམས་ཀྱིས་ཁྲོ་ཐུང་མ་མཐོང་ཡང་ཅང་ཤེས་འདོ་ཆེན་རྣམས་ལྷ་རྟ་ཡིན་པས་
ཤེས་ནས་རྟ་རྣམས་ཕ་བོང་ཚུར་འདུས་ནས་འཚུབ་དཀྱིལ་ལེ་ཡོད་པ་ཕར་ཚུར་མི་
འགྲོ་བར་ལག་པ་ས་ལ་བརྡབས་ཏེ་འཚེར་སྐད་བྱས་བྱུང་བ་དང༌། འདན་མས་
ཨ་ཁུ་དེར་ཡོད་པ་མཁྱེན་ནས་རྟ་ལས་མགྱོགས་པར་བབས་ནས་ཕ་བོང་བར་ཁུང་
ཞིག་ཡོད་པའི་ནང་ལ་བལྟས་པས་ཨ་ཁུ་ནི་བུ་ཆུང་ལོ་བདུན་ཙམ་ལ་དབྱིབས་ཁྲོ་
ཐུང་ལྟར་ཁ་སྤུ་འདར་སིག་སིག་མིག་ཅེར་རེ་བལྟས་ནས་འདུག་པ་ལ། དཔའ་
འདན་མ་བྱང་ཁྲ་དེ་ཤིན་ཏུ་ཉམས་མཚར་བའི་ངང་ནས་ན་རེ། བྲག་ཁུང་
གསེང་བཞུགས་པའི་ཨ་ཁུ་དཔོན། བློ་གྱ་གྱུ་མང་ན་ཡོང་རྒྱུ་མང་། སེམས་
འཚབ་འཚུབ་མ་མང་གླུ་ལ་གསོན་ཟེར་ནས་ཐ་ལ་དྲུག་འགྱུར་གྱི་ངག་ལ་དྲངས་
ནས་གླུ་འདི་བླངས་སོ། །
ཨོཾ་མ་ཎི་པདྨེ་ཧཱུྃ། །
གླུ་ཨ་ལ་ཐ་ལ་ཐ་ལ་རེད། །



124
བདུད་གླིང་གཡུལ་འགྱེད། །
ཐ་ལ་ངག་གི་འགུག་ལུགས་རེད། །
ལ་ལ་ཚིག་གི་གཅོད་ལུགས་རེད། །
སྐྱབས་བླ་མ་ཡི་དམ་དཀོན་མཆོག་གསུམ། །
གསོལ་བ་སྙིང་གི་དཀྱིལ་ནས་འདེབས། །
བྱིན་རླབས་ཐུགས་ཀྱི་ཀློང་ནས་སྩོལ། །
འབྲལ་མེད་ཐུགས་རྗེས་གཟུང་དུ་གསོལ། །
ས་འདི་ས་ངོ་མ་ཤེས་ན། །
ཟི་མ་བར་མ་རོང་མ་གསུམ། །
གླིང་དཀར་ཆགས་པའི་ས་མཚམས་རེད། །
ཟི་སྨད་གནམ་ཁྲི་བར་མ་ཟེར། །
བུ་ང་འདྲ་ང་ངོ་ཨེ་ཤེས་འདུག །
འདན་སྡེ་གཡུ་མཚོ་འཁྱིལ་ས་ནས། །
དཔའ་མི་འགྱུར་འདན་མ་གཡུལ་རྒྱལ་ཡིན། །
གླུ་མི་འགྱུར་ཐ་ལ་དྲུག་འགྱུར་ཡིན། །
ཚིག་མི་འགྱུར་གསེར་གྱི་ཐིག་པ་ཡིན། །
གདན་གྲུ་བཞི་གནོན་པའི་སྟག་རོང་དཔོན། །
བྲག་སྔོན་མོའི་ཁུང་གསེང་ཅི་ལ་བཟུང་། །
དཔའ་ངར་མས་ཧར་ཀླུ་མི་ལེན་ནས། །
དབུགས་རྒྱུ་བ་འགགས་ནས་ཅི་ལ་འདུག །
དཔའ་ངར་མས་ཨ་ལན་མི་སྤྲད་ནས། །
འཇམ་ཤུར་རེ་རང་ཡུལ་ཅི་ལ་འོངས། །
མཐོ་རྒྱལ་པོའི་དཔུང་ཡ་མི་སྐྱོར་ནས། །
དཔོན་གཡོག་མེད་ཁེར་འཁྱམ་ཅི་ལ་རེད། །



ཁྲོ་ཐུང་ཐབས་མེད་གླིང་ལ་འཁོར།
125
ལུས་རྫུ་འཕྲུལ་བྱ་ལྟར་མི་ལྡིང་ནས། །
འདར་ཅུམ་ཅུམ་སྡུག་སྒུར་ཅི་ལ་བྱེད། །
གཉེན་རོགས་ཀྱི་ཁ་ཏ་མ་ཉན་ན། །
དཔོན་སྤྲང་དུ་འཁྱམས་དུས་ཞེ་འགྱོད་མེད། །
གནའ་མི་བོད་ཀྱི་གཏམ་དཔེ་ལ། ། །
རྟ་འཚུབ་རིལ་བ་དེས་བདག་པོ་ཕུང་། །
བུ་རང་སྣང་ཅན་དེས་ཁྱིམ་གཞིས་ཕུང་། །
སྨན་འཛུམ་རིལ་མ་དེས་རང་ལུས་ཕུང༌། །
དཔོན་དྲན་འཕྲུལ་ཅན་དེས་རང་སྡེ་ཕུང༌། །
དེ་ཟེར་ཡང་ཟེར་ལ་བདེན་ཡང་བདེན། །
ད་རུང་གནའ་མིའི་གཏམ་དཔེ་ལ། །
ལྷ་བླ་མ་འཁོར་བར་འཁྱམ་ཁ་རུ། །
ཆོས་གྲུབ་མཐའ་རྩོད་གཞི་ཆགས་སྡང་སྐྱེ། །
སེར་མོ་གཞན་ལ་སྐུར་བ་འདེབས། །
ཆོས་ཞེ་ནས་མ་ཤེས་འཁོར་བར་འཁྱམ། །
སྟོང་ལོག་འགྲོ་ཁའི་ཚོང་ཕྲུག་དེ། །
ཚོང་དཔོན་གཞན་ལ་འགྲན་བསྡུར་བྱེད། །
ཟོང་བཟང་ངན་མི་ལྟ་གང་བྱུང་ཉོ། །
ཡང་སྙིང་མཐའ་མ་སྤྲང་ལ་འཁྱམ། །
ཕ་ཁྱིམ་ཤོར་ཁའི་དམན་ཆུང་དེ། །
བུ་མོ་གཞན་ལ་ཟུར་ཟ་བྱེད། །
བུ་བཟང་ངན་མི་ལྟ་གང་བྱུང་འཚོལ། །
བྲོང་ནུ་ཆུ་ཛ་རེ་སྤྲང་ལ་འབུད། །



126
བདུད་གླིང་གཡུལ་འགྱེད།
དཔེ་ཟེར་སྲོལ་བདེན་སྲོལ་གཉིས་ཀ་ཡོད། །
ལྡིང་ཆེ་ན་ཐང་དཀར་ཀླད་ཡུ་འཁོར། །
རྒྱུག་ཆེ་ན་གླ་བ་གཡང་ལ་ལྷུང༌། །
མཆོང་ཆེ་ན་སྟག་མོ་སྐེད་པ་བུད། །
བཙན་ཆེ་ན་དཔོན་པོ་སྨ་ཕབ་ཁུར། །
གཅེས་ཆེ་ན་ཨོ་ཡོས་ཡ་ཁ་ལྡག །
ཟ་ཆེ་ན་མར་དཀར་མཆིན་ཁ་ན། །
གཤིབས་ཆེ་ན་གཡོག་མོས་རྗེས་བོ་རྡུང་། །
ཡུན་རིང་ན་བློན་པོས་རྒྱལ་ལ་འཁོན། །
དེ་ཨེ་རེད་ཡེ་ཤེས་སྟག་རོང་དཔོན། །
རྫོང་བཙན་པོ་ཕོ་རོག་སྙིང་རྫོང་ལ། །
འདུག་ཐུབ་ན་དར་ཟབ་འབོལ་གྱི་གདན། །
གྱོན་ཐུབ་ན་དར་གོས་ཚར་སྦྱར་གོས། །
ལྟོ་ཡི་གས་འཆུན་ན་འདོད་ཡོན་ཟས། །
ལག་མངག་བཅོལ་ཕྱི་ནས་ཀུན་གྱིས་སྒྲུབ། །
དཔོན་རང་ཚུགས་ཟིན་ན་འབུམ་ཚོའི་དཔོན། །
ཚེ་རོགས་ཁ་ར་གསེར་མཚོ་མ། །
ཤེས་རིག་ཡོན་ཏན་ཆེ་བརླིང་ལྡན། །
བུ་སྟག་གཟིག་འདྲ་བས་མཐའ་ནས་བསྐོར། །
བློན་དུག་ཚེར་འདྲ་བས་དཔུང་ནས་བརྒྱན། །
སྡེ་དུག་མཚོ་འཁོལ་མའི་བཀུར་བསྟི་མཐོ། །
འདུག་མ་ཐུབ་རི་བྱོལ་ཅི་ལ་བྱེད། །
རྨ་པ་གནམ་གྱི་རྒྱལ་པོ་དེ། །



ཁྲོ་ཐུང་ཐབས་མེད་གླིང་ལ་འཁོར།
127
སངས་རྒྱས་སྟོང་གི་ཐུགས་སྲས་རེད། །
རིགས་གསུམ་མགོན་པོའི་སྐུ་སྐྱེ་རེད། །
ཨོ་རྒྱན་པད་མའི་རྣམ་འཕྲུལ་རེད། །
ནག་ཕྱོགས་བདུད་ཀྱི་ཁ་གནོན་རེད། །
དཀར་ཕྱོགས་བསྟན་པ་འཛུགས་མི་རེད། །
རྫོང་ཆེན་བཅོ་བརྒྱད་འབེབས་མི་རེད། །
འཛམ་བུ་གླིང་གི་རྒྱལ་པོ་རེད། །
དབུ་ནག་བདེ་ལ་འགོད་མི་རེད། །
ཁྱོད་ལོག་ལྟའི་སྡང་ལྟས་ཅི་ལ་བྱེད། ། །
ས་རྨ་སྨད་ཡུལ་ལ་འགོག་བཟའ་ཕུད། །
སྐྱབས་གནས་ཨ་སྔོན་གནམ་ལ་བྱས། །
བློ་འདྲི་བདུད་བཙན་འདྲེ་ཡི་ཡུལ། །
མྱངས་མྱོང་སྡུག་བསྔལ་བཤད་ཚོད་མེད། །
རྩ་བ་བཤད་ན་ཁྱོད་ལ་ཐུག །
ལྷ་སྲས་སྐུ་ན་ཕྲ་བའི་དུས། །
སྐུ་ལ་བསྡོས་ཤིང་གསུང་ལ་བརྙས། །
མ་བྱས་པ་ལ་གཅིག་ཀྱང་མེད། །
ཁྲོ་ཐུང་དཔོན་གྱིས་བསམ་བློ་སྐོར། །
གེ་སར་བྱང་ཆུབ་སེམས་དཔའ་འདིས། །
ཡང་ཡང་བཟོད་པ་བསྒོམས་ལེ་རེད། །
ཕ་དང་ཁུ་བོའི་ཐུགས་ཆགས་ཀྱིས། །
གདོན་མདུན་གྲལ་གོང་ལ་བཞག་ལེ་རེད། །
སྐུ་འགྱུར་ལྡོག་མེད་པ་ཆེ་བརླིང་དེས། །



128
བདུད་གླིང་གཡུལ་འགྱེད།
ཙན་དན་ཁྲི་ཁ་རང་འཇགས་རེད། །
རྟ་རྒྱུག་ཁ་ཆད་མ་བགོས་ན། །
གསེར་ཁྲི་སྐྱ་ལོའི་རྒྱུ་ནོར་དེ། །
གེ་སར་དཔོན་གྱིས་བདག་དོན་མེད། །
ཁྱོད་གོ་བ་ཡོད་པའི་མི་ཡིན་ན། །
སྔར་བྱས་ཞིབ་ཀྱིས་བསམ་བློ་སྐོར། །
ཕྱིན་ཆད་རིག་པ་གཏན་ལ་ཕོབ། །
ད་རེས་ཕྱིར་ཕྱིར་སྒོ་ལ་བུད། །
དཔའ་རྒྱ་ཚས་གཙོ་བྱས་དཔའ་རྟུལ་ལ། །
རྒྱབ་འགལ་བྱས་པའི་བཤགས་པ་ཕུལ། །
ཕྱིན་ཆད་གཤིས་རོ་ངན་པ་ཡིས། །
ང་ཆེ་ངན་འཁུར་དཀྲུག་གཞི་སོགས། །
སླད་ནས་མི་བྱེད་འབའ་གན་ཕུལ། །
འགྲན་མེད་གཟིག་འཕེན་ཉ་ཚ་གཉིས། །
གླིང་དཀར་ཁྲ་མོའི་སྙིང་བཅུད་ཡིན། །
གེ་སར་རྒྱལ་ལ་བརྩེ་གདུང་ཆེ། །
སྐུ་མཆེད་ཐུགས་སེམས་གཅིག་པའི་ཕྱིར། །
ཕུ་ནུ་གཉིས་ཀྱི་ངོ་ལ་འཇོག །
མ་སངས་འཕྲུལ་རྒྱལ་མ་མཇལ་བར། ། །
དཔའ་རྟུལ་རྣམས་ཀྱིས་བཙན་ཁྲིམས་མེད།
དྲིན་ཆེན་ཕ་མའི་ལས་ཀྱིས་གྲུབ། །
ལན་ལྡོག་མ་མཛད་བསོད་ནམས་དམན། །
དཔོན་ཆེན་སྒ་སྡེ་ཐུགས་གཞི་ལྷོད། །



ཁྲོ་ཐུང་ཐབས་མེད་གླིང་ལ་འཁོར།།
129
ང་འདན་མ་ཁ་ལག་སྔ་བའི་གཏམ། །
གཏམ་སྦས་སྐུང་མེད་པ་ཐ་ར་ར། །
ལུས་འཇིག་རྔམ་མ་ཆེ་སྒོ་ལ་བུད། །
གོ་ན་རྣ་བའི་རྒྱུན་གཅིག་རེད། །
མ་གོ་གླུ་ལ་འགྲེལ་བ་མེད། །
དཔོན་སྟག་རོང་ཡིད་ལ་དེ་ལྟར་ཞོག །
ཅེས་གླུ་དེ་ལྟར་བླངས་པས་ཁྲོ་ཐུང་ཅུང་ཟད་སེམས་དཔའ་བསྐངས་ནས་
འདར་བཞིན་སྒོར་བུད་པ་དང་ལྷན། ཁྲོ་ཐུང་གིས་དཔའ་རྟུལ་རྣམས་ལ་གུས་
གུས་ཞུམ་ཞུམ་ངང༌། རྒྱ་ཚ་དང་ ཉ་ཚ་དར་འཕེན་སོགས་ཀྱི་ཐུགས་ལ་མ་་་
བབས་ཀྱང་འདན་མའི་བཀའ་གསུང་ལ་བརྩིས་ཏེ་ཅི་མ་གསུང་། དེ་ནས་ཨ་ཁུ་
སྟག་རོང་དཔོན་ནས་གླུ་འདི་ལྟར་བླངས་སོ། །
ཨོཾ་མ་ཎི་པདྨེ་ཧཱུྃ། །
གླུ་ཨ་ལ་ཐ་ལ་ཐ་ལ་རེད། །
ལ་ལ་ངག་གི་འགུག་ལུགས་རེད། །
རང་སྣང་ལྷ་ཡི་ཞིང་ཁམས་ནས། །
སྤྲུལ་སྐུ་ཚེ་དབང་རིག་འཛིན་དང་། །
བོན་སྲས་བླ་མའི་ཚོགས་བཅས་ལ། །
གསོལ་བ་འདེབས་སོ་ཐུགས་རྗེ་གཟིགས། །
བདེན་པའི་གླུ་སྣ་དྲང་དུ་གསོལ། །
ས་འདི་ས་ངོ་མ་ཤེས་ན། །
ཟི་གླིང་གནམ་ཁྲི་བར་མ་འདྲ། །
ང་འདྲ་ལྡོང་གི་མ་བཞི་དཔོན། །
དབང་པོ་དར་དུས་ཡོངས་ལ་གྲགས། །



130
བདུད་གླིང་གཡུལ་འགྱེད།
རྒུད་པའི་དུས་ན་ཁྱི་ལས་ལོད། །
རླུ་པ་གནམ་གྱི་རྒྱལ་པོ་ལ། །
སྐུ་མཆེད་ཉི་ཟླ་སྐར་གསུམ་འཛོམས། །
འདན་མ་དགུ་ཐིག་སྐྱ་མོ་བཀྲ། །
སྤྱི་དཔོན་རི་རྒྱལ་ལྷུན་པོ་ལ། །
ཕུ་ནུ་རི་བྲན་མཐའ་ནས་བསྐོར། །
གནམ་ས་ལྷན་གཅིག་འཛོམས་ལེ་རེད། །
སྐྱེ་འགྲོ་ཆགས་པའི་འཁྲི་ཤིང་རེད། །
དབུ་ནག་ཡོངས་ཀྱི་རྟེན་ཤིང་རེད། །
བསྐལ་པ་ཆགས་པའི་གཞི་མ་རེད། །
འབུམ་པའི་དུང་ཟླ་རང་ཤར་དང་། །
ཕུ་ནུ་མི་དབང་དཔའ་རྟུལ་རྣམས། །
ཐུགས་བྱམས་པའི་ཀློང་ནས་ང་ལ་གསོན། །
འགོག་མོའི་ལྷ་སྲས་གེ་སར་ལ། ། །
ཞེ་གཏིང་ནས་དད་པ་ཅི་ལ་འགྱུར། །
ཁོང་དབུ་ནག་བོད་ཀྱི་ལྷ་སྐལ་རེད། །
ཨ་ཁུའི་ཚ་བོ་སེང་ཆེན་རྒྱལ། །
བུ་དང་ཚ་བོ་ཁྱད་པར་མེད། །
བྱང་ཁོག་ཁྲག་ལ་སྐ་སླ་མེད། །
དེ་སྔ་ཨ་ཁུས་རྟེན་འབྲེལ་བསྒྲིགས། །
བསྒྲིགས་པ་མ་ནོར་ལྷུན་གྱིས་གྲུབ། །
སྟོན་ཆེན་བཅོ་བརྒྱད་ཡོན་བདག་བྱས། །
གེ་སར་རྒྱལ་ཁ་བཅོ་བརྒྱད་ཐོབ། །



ཁྲོ་ཐུང་ཐབས་མེད་གླིང་ལ་འཁོར། །
131
ང་ཁྲོ་ཐུང་དྲན་འཕྲུལ་མ་བཀྲབ་ན། །
ཁོང་གེ་སར་བྱང་སེམས་སངས་རྒྱས་ལ། །
ཐུགས་ཁྲོ་བའི་ཉམས་འགྱུར་སྟོན་ལེ་མིན། །
ཁྲོ་ཐུང་ཐུགས་རྩ་མ་བསྒྲིམས་ན། །
ཁོང་གེ་སར་གེ་རེ་ལང་ལེ་མིན། ། །
ལས་འདྲ་མིན་སྣ་ཚོགས་མ་བྱས་ན། །
སྒང་གྲགས་པ་གསུམ་ལ་གྲགས་ལེ་མིན། །
ཨ་ཙམ་མི་ཞུ་ཀུ་རེ་ཡིན། །
ཡང་དག་དོན་གྱི་རྡོག་ག་ལ། ། །
རྫོང་ཕོ་རོག་སྙིང་རྫོང་བཟུང་བའི་དུས། །
ཡི་དམ་རྟ་མགྲིན་དམར་པོ་དེས། །
ང་ཨ་ཁུ་མ་སྡོད་ཨ་ཁུ་སོང་། །
ཤར་ཕྱོགས་ཨར་ཇག་ཡུལ་ལ་སོང་། །
མི་ཉག་གཡུ་རྩེ་རྒྱལ་པོ་དང༌། །
དམ་ཉམས་གདུག་པ་སྤུན་བདུན་གཉིས། །
ཁྱི་དང་སྤྱང་ཀི་ཁ་སྦྲེལ་བཞིན། །
སྐྱིད་སྡུག་ལས་མཐའ་མཉམ་པའི་དུས། །
གླིང་དཀར་ཡུ་མེད་བཟོ་འོ་གསུངས། །
མ་ཟད་སང་ཕོད་ལོ་དུས་སུ། །
ཀླུ་བཙན་ས་ཐམ་གུར་དཀར་གསུམ། །
ཤར་བདུད་མི་ཉག་འདི་དང་བཞི། །
བདུད་བཞི་དུས་གཅིག་བློ་མཐུན་ན། །
ལྷོ་འཛམ་གླིང་རུབ་ཀྱང་མི་ཐུབ་གསུངས། །



132
བདུད་གླིང་གཡུལ་འགྱེད། །
དེ་ཕྱིར་འདི་ལོའི་ཉི་མ་ལ། ། །
ཆར་སྣ་རླུང་ཁྲིད་ཁྱི་སྣ་གཟན། །
མགོ་སྐོར་གླིང་ལ་བསུ་མི་ལ། །
འདུག་མ་བཅུག་ཨ་ཁུ་ལྷ་ཡིས་བཏང་། །
བཏང་བའི་མདའ་མོ་སྒྲོ་བཞིན་དེ། །
དམིགས་པའི་འབེན་ལ་ཕོག་ནས་ཡོད། །
ཡི་དམ་ལྷ་ཡི་ལུང་བསྟན་དེ། །
འགལ་ན་འདི་ཕྱི་གཉིས་ཀ་ཕུང་། །
བསམ་ནས་ཞེ་རུས་གཏིང་ནས་སྐྱེས། །
དངོས་སུ་ལྷ་ཡི་ལུང་བསྟན་དེ། །
གསང་རྒྱ་ཁྲོམ་ལ་བསྒྲགས་ཕོད་མེད། །
དེ་ཕྱིར་ཨ་ཁུ་དཔོན་བློན་དེ། །
སོང་སོང་བདུད་ཡུལ་སོང་ལེ་ཡིན། །
བསྒྲུབས་བསྒྲུབས་ལྷ་ལུང་བསྒྲུབས་ལེ་དེ། །
ང་དང་གདོང་བཙན་སྒུ་བུ་གསུམ། །
དེ་མིན་གཡོག་དང་རྟ་དྲེལ་སོགས། །
ཨར་ཇག་ཡུལ་ལ་དན་གཏའ་བཞག །
མི་ཉག་རྒྱལ་བློན་ཆིག་སྟོང་དམག །
བོས་དང་ཨ་གཉིས་དུས་འཛོམ་གྱིས། །
ཁྲ་མོ་གླིང་ལ་ཆོས་ནས་ཡོད། །
ཡ་གིའི་ལ་གཤམ་དམག་སྒར་ཡོད། །
དེ་དྲག་བདུད་བློན་གསུམ་གྱི་རོགས། །
ཕ་བུ་དབང་མེད་བཙན་ཁྲིད་བྱས། །



ཁྲོ་ཐུང་ཐབས་མེད་གླིང་ལ་འཁོར།
133
གཞིས་སྡོད་བདུད་མོ་མ་བུ་ལ། །
གདོལ་པའི་འཁྲུལ་དམག་སྒམ་གཅིག་གདའ། །
དེ་གཞན་དམག་དཔུང་རྒྱ་ཆེར་མེད། །
ཕ་ཡུལ་རྫོང་གི་ལོ་རྒྱུས་དེ། །
ཨ་ཁུའི་ལག་པའི་མཐིལ་ལ་བཀྲ། །
དེ་ནས་མི་དབང་རྣམ་པ་ཚོ། །
དགོངས་འགལ་ཤོར་བ་ཐུགས་ཁག་མེད། །
སྙན་གསན་མ་བསྒྲོན་ཨ་ཁུ་ལན། །
ཉེས་པ་ཤོར་བ་སྙིང་ནས་བཤགས། །
ཕྱིན་ཆད་ཀུན་དང་མཐུན་པར་བྱེད། །
ཁ་ཙམ་མིན་པའི་གླུ་ཆུང་ཡིན། །
འདིར་བཞུགས་རྣམས་ཀྱི་ཐུགས་ལ་ཞོག །
ཅེས་ཨ་ཁུས་གླུ་དེ་ལྟར་བླངས་པས་གཞན་དཔའ་རྟུལ་རྣམས་ཀྱི་ཐུགས་ལ་
ལྷ་ཡི་ལུང་བྱུང་ཡོད་མེད་མི་ཤེས་ཀྱང་རྒྱལ་མཆོག་རིན་ཆེན་ཨ་ཁུ་དགྲ་ལྷ་ཟན་
ཁྲིད་ཕྱི་འདྲེ་ནང་བསྒྱུར་ལ་སྐྱེ་སྔོན་ ལྷ་ཡུལ་ནས་བསྐོས་པ་ཡིན་གསུངས་པས།
ད་ལན་ཡང་མི་ཉག་རྒྱལ་པོ་དང་གདུག་པ་སྤུན་བདུན་འདུལ་བའི་ཆེད་དུ་ཡིན་
པ་འདྲ་བསམ་ནས་འདན་མ་ན་རེ། གླིང་སེང་ཆེན་ནི་མཁྱེན་པ་ཉི་མ་ལས་
གསལ། རྫུ་འཕྲུལ་གློག་ལས་མྱུར། མཐུ་ནུས་ ཐོག་ལས་བཙན་པ་ཞིག་་་་
བཞུགས་པར་བཀའ་དྲིན་ཇི་ལྟར་གནང་བ་རྗེ་རྒྱལ་མཆོག་རང་གི་དགོངས་པ་ལ་
གསལ་ལེར་ཡོད་པས་ད་ལན་བཤད་པ་མང་བས་ཅི་ཕན། ད་འགྲོ་འགྲོ་ཟེར།
ཉ་ཚ་དང་གཟིག་འཕེན་ཐུགས་དགའ་ཡ་ལེ་སོང་ཡང་ད་དུང་ཨ་ཁུ་ཁྲོ་ཐུང་ལ་
བཟང་ངན་གྱི་ཚིག་གཅིག་ཀྱང་མ་སྟེར། དེ་ནས་ཚང་མ་སྔོན་རྗེས་བསྡོམས་ཏེ་
གླིང་སྒར་ལ་ཚུར་ཕྱག་ཕེབས། རྒྱལ་མཆོག་དང་སྤྱི་དཔོན་གཉིས་ཀྱིས་གཞིས་



134
བདུད་གླིང་གཡུལ་འགྱེད།
བཞུགས་དཔའ་རྟུལ་ཕུ་ནུའི་འདུ་ར་འདུས། བདུད་བློན་གསུམ་དང་ཨ་ཁུ་
ཡབ་སྲས་བྱུང་ཚུལ་དང་བདུད་བློན་ལ་འཛིང་ཚུལ་ཆད་ལྷག་མེད་པར་ཞུས་པས་
དཔའ་ཚ་ཞང་གིས་བདུད་འདྲེ་ལ་མདའ་རྨས་ཐུབ་པ་དང་ཀུན་ལ་དཔའ་དར་
གཟེངས་བསྟོད་མཛད། ཨ་ཁུ་ཡབ་སྲས་གཉིས་ལ་བདུད་ཀྱི་ཉམ་ གྲི་་་་་་
བསངས་པའི་ཆེད་དམག་སྒར་གྱི་ཟུར་ཞིག་ཏུ་གུར་ཕུབ་བཟའ་བཏུང་བཞག་སྟེ་
རྒྱལ་བློན་རྣམས་མཇལ་མ་བཅུག གཡོག་མཁན་ཡང་མ་བཞག་པར་ཞག་
བདུན་བར་སྡོད་དང་བཀའ་ལན་བསྐྱལ་ཡོང་གསུངས་ནས་དེ་གར་སྣང་ཆུང་
ལྟར་བཞག གེ་སར་རིན་པོ་ཆེས་གོང་མ་ལྷ་ལ་བཀའ་ལུང་ཞུས་ནས་དེ་ལུགས་
ལྟར་གྱིས་གསུངས་པ་བཞིན་དཀོན་མཆོག་རྩ་བ་གསུམ་པོས་རྒྱུད་སྐུལ་གཡོ་མེད་
ཏིང་ངེ་འཛིན་ལ་བཞུགས་སོ། ། ། །



135
ལེའུ་བཞི་པ།
སོ་བློན་ཕྱིར་འཁོར་གནས་ཚུལ་བཤད། །
གཡུ་རྩེ་དཔུང་བཅས་བྱང་ལ་ཐོན། །
གླིང་པས་སྒར་ལ་མཚན་འགེབས་ཀྱིས། །
སྤུན་བདུན་ཀླུ་མི་གཉིས་པོ་བཏུལ། །
དེ་ཡི་དུས་སུ་དམ་ཉམས་བདུད་བློན་གསུམ་པོ་དེ་ཡར་འབྱོར་བ་དང་ལྷན་
རྒྱལ་བློན་གྲོས་ར་འདུས་ཏེ་ཐེའུ་རང་འཕྲུལ་གྱི་བུ་དེས་གླུ་འདི་ལྟར་བླངས་སོ། །
གླུ་ཨ་ལ་འུ་ན་ལ་ལ་རེད། །
ལ་ལ་འུ་ན་བདུད་ཀྱི་གླུ། །
བདེ་མོ་ངག་གི་འགུག་ལུགས་རེད། །
ལོངས་སྤྱོད་ཆེན་པོའི་ཕོ་བྲང་ནས། །
གུ་ལང་དབང་ཕྱུག་བདུད་ཀྱི་རྒྱལ། །
བརྒྱ་སྟོང་གསོད་པའི་ཁས་ལེན་འབུལ། །
ནག་ཕྱོགས་བསྟན་ཆུས་བརྟན་པར་ཤོག །
གནམ་ཐེལ་བར་ཐེལ་ས་ཐེལ་གསུམ། །
ཨ་བུས་ཕ་ལ་གདུང་བས་འབོད། །
ཐུགས་བརྩེ་བའི་ཁ་འཛིན་མ་གཡེལ་མཛོད། །



136
བདུད་གླིང་གཡུལ་འགྱེད།
ས་འདི་ཟི་རོང་བར་ཐ་ན། །
བྲག་དམར་དེལ་ཆེན་མར་གཤམ་རེད། །
ང་འདྲ་གདུག་པའི་སྤུན་གྲལ་ལ། །
མི་རྒོད་ཤེ་ལེ་ལག་རིང་ཟེར། །
དེ་སྔ་གཡེར་ཆེན་དགུང་ལ་གྲགས། ། །
བྱ་བ་བློ་ལམ་འགྲོ་མི་ཡིན། །
དེ་ནས་འགྲན་མེད་བདུད་ཀྱི་རྒྱལ། །
རྗེ་བློན་རྣམས་ཀྱིས་གླུ་ལ་གསོན། །
དེ་རིང་ཉུལ་མའི་སོ་པ་རེད། །
སྟག་རོང་རྗེས་ལུས་གར་སོང་མེད། །
ངེད་མི་བཞི་མྱུར་བར་སོང་བའི་དུས། །
ཟི་མ་གླིང་གི་ས་མཚམས་ན། །
གནམ་ཁྲི་བར་མའི་ཐང་ཆེན་ན། །
གླིང་གི་དཔའ་རྟུལ་མི་བདུན་འཕྲད། །
བུ་གདོང་བཙན་ཁ་ནས་འདི་ལྟར་ཟེར། །
ཕ་གིའི་མི་བདུན་རྟ་བདུན་འདི། ། །
དཔྱད་ན་གླིང་གི་དཔའ་རྟུལ་འདྲ། ། །
དཔུང་མེད་བྱང་ཐང་ཐུག་ནས་གདའ། །
ལས་བཟང་པོ་གཅིག་ནི་མ་བྱུང་འདུག །
མྱུར་བར་ཕྱིར་ལོག་བྲོས་ན་ཟེར། །
ཚིག་དེ་ཐོས་ཞེ་སྤྲོ་གཏིང་ནས་སྐྱེས། །
བློ་ཧྲིལ་ཐག་བཅད་ནས་གདོང་ལ་བཅར། །
གཏམ་ས་གསུམ་གྲགས་པ་བྱེད་བསམ་ཡང༌།



གླིང་པས་བདུད་སྒར་བསྐོར་ནས་བཅོམ། །
ང་སར་བསྐྱོར་ནས་བཅོམ།
་
137
ཕར་གཡུག་མཚོན་གྱིས་མི་ཆོད་འདུག །
ཉག་ཕྲན་མདའ་མོ་མི་ཕོག་འདུག །
རྣོན་པོ་མདུང་གིས་མི་འཛེར་འདུག །
སྤྲུལ་པའི་སྟོབས་ལ་མི་ཞེད་འདུག །
དཔའ་རྟུལ་གཅིག་རྒྱབ་གཉིས་མཆོང་རེད། །
བྱ་རྒོད་པོས་ཐེད་ལ་རུབ་རུབ་རེད། །
གྲི་གཡུག་གློག་དམར་འཁྱུག་འཁྱུག་རེད། །
འཐབ་འཐབ་དོན་གྱི་བཞག་ས་ལ། །
མི་སེར་རྟ་སེར་བཞོན་པ་ཡི། །
དཔའ་ངར་ལྡན་པའི་བུ་ཞིག་བྱུང༌། །
རྡོ་ཕ་བོང་གྱད་རྡོ་བརྒྱབ་ནས་བྱུང་། །
ངེད་མི་རྟ་ཐལ་བ་འཚུབ་སེ་བསྒྱེལ། ། །
ཐེའུ་རང་འཕྲུལ་གྱི་དབུགས་དབྱུང་ནས། །
གནས་སྐབས་མི་རྟ་མགོ་ཐོན་ཀྱང༌། ། །
འཕྲུལ་གྱི་རྟ་ལ་སྐྱོན་ཆེ་བཟོས། །
ཤི་གསོན་དབྱེ་བ་རྗེས་མ་རེད། །
གླུ་མགོན་དཔའ་ངར་ཚད་བཟུང་མེད། །
མི་དཀར་རྟ་དཀར་སྐྱ་ལེ་ཞིག །
མི་སྔོན་རྟ་སྔོན་སྐྱ་ལེ་གཉིས། །
ཐོག་མར་འདྲ་བའི་བུ་གཉིས་བྱུང་། །
ཞགས་འཕེན་སྦྲུལ་ནག་འཁྱུག་འཁྱུག་རེད། །
ཡང་སྙིང་རྣོན་པོ་རལ་གྲིས་བཅད། །
མདའ་ཉག་ཕྲན་ཕན་ཚུན་དུ་མ་བཏབ། །



138
བདུད་གླིང་གཡུལ་འགྱེད།
ཡང་སྙིང་མདའ་རྨས་ཅུང་ཟད་བྱུང་། །
མི་ནག་རལ་པ་ནག་པོ་ཅན། །
རྟ་ནག་འབྲོང་ལས་རྔམ་པ་བཞིན། །
དཔུང་རོགས་མི་དཀར་རྟ་དཀར་ཅན། །
གནམ་ཐེལ་དཀར་པོའི་བུ་འདྲ་བྱུང༌། །
འཐབ་འཐབ་མཚོན་ཁ་མ་སོང་བར། །
ཞགས་བཏབ་སྦར་འཛིང་བྱུང་བའི་དུས། །
ཡ་མེད་ཁོང་གིས་དཔའ་ཚོད་བཟུང་། །
ཕྱིར་ལོག་རླུང་ལྟར་ཆས་ནས་འོངས། །
བློ་ལམ་གང་འཇོག་ཆ་མེད་རེད། །
སྟག་རོང་དཔོན་པོ་ཁྲོ་ཐུང་རེད། །
ཕྱི་ནང་བསྒྱུར་བའི་ཕུང་དཀྲུག་ཅན། །
ཀུན་གྱིས་དཔེ་འཇོག་བྱེད་ས་རེད། །
ད་ནི་མི་སྡོད་རང་ཡུལ་འགྲོ། །
མི་ཉག་ཡུལ་ནས་དམག་གཡར་ཞུ། །།
ཡང་ན་དོ་ནུབ་བཙན་ལུང་བཟུང༌། །
ས་འདི་ངན་དགུ་འཛོམས་པའི་ས། །
འདི་ན་སྒར་འདེབས་ཉན་ལེ་མིན། །
ཡང་ན་འདི་ནས་བྱང་སྟོད་མཚམས། །
གཡུ་སྟོད་རི་ལ་སྐུང་ལུང་ཡོད། །
དེ་ན་དམག་སྒར་ཁྲ་མོ་འདེབས། །
ཡུལ་ཕྱོགས་ཀུན་ལ་ཞིབ་པར་དཔྱད། །
སོང་ན་དགྲ་ཇག་ཆོད་ལེ་བྱེད། །



གླིང་པས་བདུད་སྒར་བསྐོར་ནས་བཅོམ།
139
ངེད་ཅག་རྒྱལ་བློན་བདུན་པོ་ལ། །
སོ་སོའི་ལྷ་ཡིས་ཁ་འཛིན་བྱེད། །
དཔའ་བོའི་དཔུང་གི་སྐྱོར་ཡ་དང་། །
རྫུ་འཕྲུལ་མེད་པ་གཅིག་ཀྱང་མེད། །
ཡོད་ནས་མཁོ་བའི་དུས་སྐབས་རེད། །
དཔེར་ན་འདྲ་མ་ཨེ་འདྲ་གདའ། །
ཆས་ཀྱི་གསོས་པའི་ཕོ་ཆེན་རྟ། །
དགོས་དོ་གལ་ལ་མོ་མ་ཕོག་ན། །
རྟ་ཕོ་ཆེན་ཟེར་བའི་རྒྱང་གཡེར་དང་། །
ཆས་གོང་ཐང་སྤྲད་ལེ་སྟོང་པ་རེད། །
བྱམས་པས་བསྐྱངས་པའི་བུ་ཚ་དེ། །
དགོས་ངེས་ཉམས་ལ་མ་ཕན་ན། །
བུ་ཚ་ཟེར་བའི་རྒྱང་གཡེར་ཅན། །
བྱམས་སྙིང་རྗེས་བསྐྱངས་པ་སྟོང་པ་རེད། །
དཀའ་ངལ་བས་བརྩིགས་པའི་ཁང་པ་དེ། །
དགོས་དུས་ཁ་ཆར་མ་ཁོག་ན། ། །
རང་ཁྱིམ་ཟེར་བའི་གཡེར་པོ་ཆེ། །
ཚགས་རྩོལ་བས་བརྩིགས་པ་སྟོང་པ་རེད། །
བུ་དཔའ་རྒོད་ཟེར་བའི་བློན་ཆེན་ཚོ། །
དོན་གལ་ཆེན་དགྲ་ཇག་མ་བཅད་ན། །
བློན་ངར་རྒོད་ཟེར་བའི་གྲགས་པ་ཅན། །
མིང་སྙན་གྲགས་ཆེ་བ་སྟོང་པ་རེད། །
དཔེ་དང་དོན་གཉིས་ཁྲིག་ཁྲིག་རེད། །



140
བདུད་གླིང་གཡུལ་འགྱེད།
དེ་རིང་གླིང་གི་མི་བདུན་དེ། །
སྔོན་འགྱོད་ད་འགྱོད་གཉིས་ཀའི་དོན། །
སྣ་གཏད་ངེད་རང་ཚང་ཡིན་ཟེར། །
དེ་རིང་མི་རྟ་རང་འགྲིག་ལས། །
འཁོར་གཡོག་མེད་ཅིང་བཟའ་བཅའ་མེད། །
ས་ཡུལ་གཞན་དཔུང་རོགས་ཡོད་ངེས་རེད། །
ལས་ཅི་མཛོད་རྒྱལ་བློན་ཐུགས་གྲོས་སྐོར། །
གླུ་གསན་ན་ཨ་ལ་ཡ་ལན་མཛོད། །
འདིར་ཚོགས་ཐུགས་ལ་དེ་ལྟར་ཞོག །
ཅེས་གླུ་དེ་ལྟར་བླངས་པ་དང་ལྷན། མི་ཉག་གཡུ་རྩེ་རྒྱལ་པོ་དེས་གུ་ལང་
དབང་ཕྱུག་དང་ཐེའུ་རང་དཀར་ནག་ཁྲ་གསུམ་ལ་འབོད་པའི་རྫས་ཀྱིས་བདུག
མི་ལྤགས་ཀྱིས་གཡབ་མོ་འཕྱར། མི་རྐང་དྲག་འབུད་བྱས། གཞན་བློན་པོ་
རྣམས་ཀྱིས་རང་རང་གི་འགོ་ལྷ་ལ་བདེན་བདར་ཅི་དྲག་ཏུ་བྱས་པས་དེ་ཡི་ཉིན་
པར་ཉི་མ་ནག་ཆེན་ནམ་དུས་སྦྱོར་ངན་པའི་རྐྱེན་གྱིས་བདུད་ལྷ་འགྲིབ་མ་ཐུབ་
ནས། བདུད་ལྷ་རྣམས་ནམ་མཁའི་སྤྲིན་དང་བར་སྣང་གི་རླུང་བཞིན་འདུས།
དེ་ཡི་ནང་ནས་གནམ་ཐེལ་དཀར་པོ་དེ་འཇའ་འོད་ཀྱི་ཀློང་ནས་ར་དཀར་ལ་
བཞོན་བཞིན་ཁོ་ཅག་ལ་གླུ་འདི་ལྟར་བླངས་པར་གདའོ། །
བསོ་བསོ། །
ཆོ་ཡ་ཆོ་ཡ་འོ་འོ། །
དྲག་ཐུང་རང་འཁོར་ལས་ལ་འདུས་ན་འོ་འོ། །
ཨ་ཙི་གླུ་ཡི་ལེན་ལུགས་རེ་ན་འོ་འོ། ། །
རྒྱལ་བློན་སྐྱབས་མེད་ཐང་སྟོང་འཁྱམས་ལུགས་འོ་འོ། །
གླིང་ལྷའི་བར་ཆད་བསླུ་བ་རེད་ན་འོ་འོ། །



གླིང་པས་བདུད་སྒར་བསྐོར་ནས་བཅོམ།
141
ང་འདྲ་མགོན་པོའི་གནམ་ཐེལ་རེད། །
བསྡད་ན་རྒྱལ་ས་ཟིན་ལ་མེད། ། །
གཡོ་ཅན་གླིང་ལྷས་ཕུང་ནས་ཐལ། །
བྲོས་ན་ཡར་ཡར་བྱང་ལ་སོང་། །
མ་ངན་ཇོ་རུ་འགོག་ཚ་དེས། །
དྲག་པོ་དམག་གིས་སྐུང་ལུང་ཟུང་། །
མ་ཟད་རྒྱལ་བློན་བླ་ཚེ་བརྐུས། ། །
བཟང་པོའི་འདུན་མ་མ་ལེགས་འདུག །
བྱང་ལ་འགྲོ་བའི་དོན་རྩི་ལ། །
ཟི་མ་སྡེ་པའི་མ་ཐ་ན། །
ནག་ཤོད་མི་མེད་ལུང་དགུ་ཡོད། །
བྲག་དམར་དགུང་ལ་བསྙེགས་འདྲའི་ནང༌། །
བདུད་ཀྱི་ཨ་མྱེ་འབུམ་ཐུབ་ཡོད། །
སྤྱང་ནག་གཡས་ཁམ་བརྫུ་མཁན་ཡོད། །
འཆི་བ་སློང་བའི་སྨན་དཔྱད་ཡོད། །
འཛམ་གླིང་ཕུང་པའི་སྟོབས་འཕྲུལ་ཡོད། །
ས་དེ་ན་གདོང་པ་མ་གཏད་ན། ། །
གཞན་རྒྱབ་གཉེར་བཙན་ཀྱང་བྱེད་བློ་མེད། །
ས་དེར་སླེབས་རྒྱལ་བློན་བསམ་དོན་འགྲུབ། །
མི་ཉག་གཡུ་རྩེ་རྒྱལ་པོ་ཁྱེད། །
དབྱིངས་ནས་ཐོག་ལྕེ་བཅུ་གསུམ་ཆོས། ། །
བར་སྣང་རླུང་གྲིའི་འཕྲུལ་འཁོར་ཐོངས། །
ས་གཞི་སྟོབས་ཀྱིས་སྟེང་འོག་བསྒྱུར། །



142
བདུད་གླིང་གཡུལ་འགྱེད།
ཤར་བདུད་གདུག་པའི་བུ་རྒྱུད་ཚོ། །
རང་རང་སྟོབས་ཀྱིས་རྩལ་ཆེན་ཕྱུངས། །
ཟས་ནོར་སྒྱུ་མའི་འཕྲུལ་ཆས་དེ། །
དོ་ནུབ་གང་འདོད་དངོས་གྲུབ་སྟེར། །
མེ་འབར་རྫས་ཀྱི་འཕྲུལ་འཁོར་དང་། །
གད་དང་ཆུ་ཡི་ཆོ་འཕྲུལ་ངོམ། །
དམག་སྒར་ཁྲ་མོར་སྲུང་བ་དགོས། །
རིམ་རིམ་མ་སྡོད་ཡར་ཡར་སོང་། །
འབྲལ་མེད་སྡོང་གྲོགས་བྱས་པས་ཆོག །
འདིར་ཚོགས་ཡིད་ལ་དེ་ལྟར་ཞོག །
ཅེས་དེ་ལྟར་ཟེར་ནས་ཐེའུ་རང་མི་མངོན་པར་སོང་ཤུལ་དུ་ཐོབ་རྗེས་དང་
མེ་འབར་རྫས་ཀྱི་འཕྲུལ་འཁོར་སོགས་དངོས་སུ་བཞག་ཡོད་པ་རྣམས་བདུད་
རྒྱལ་ལག་ ཏུ་སོན། དེ་ནས་རྒྱལ་བློན་དང་ཉམ་པ་བདུད་ཀྱི་དམག་དཔུང་
རྣམས་ཡར་ཡར་བྱང་ལ་འགྲོ་རྒྱུ་བློ་མཐུན་གྲོས་ཁ་འགྲིགས། ཉི་མ་དེ་ཡི་ཕྱི་
ནང་རྗེ་དཔོན་དཔུང་བཅས་གནམ་ཁྲི་བར་མར་སྒར་བབས་ནས་བསྡད། དེ་
ནས་མི་ཉག་གཡུ་རྩེ་རྒྱལ་པོ་དེ་བྱ་གོ་བོ་ཞིག་ལ་བརྫུས་ནས་མཐོ་ཡེར་ཡེར་གྱིས་
ནམ་འཕང་བཅད་དེ་ཕྱོགས་ཀུན་ལ་དགྲ་ཨེ་འདུག་བྱ་ར་བྱས། ཁྱད་པར་་
བདུད་ལྷའི་ལུང་ལྟར་དེལ་ཆེན་གྱི་ཁུག་སོའི་བར་སྣང་ལ་འཕུར་ནས་བལྟས་པས་
གླིང་སྒར་ཡོངས་རྫོགས་ལམ་མེར་མཐོང་བ་དང༌། དུས་མཉམ་དུ་རྒྱལ་མཆོག་
གེ་སར་རིན་པོ་ཆེའི་ཐུགས་ལ་བདུད་རྒྱལ་ཡོང་བ་ཁྲ་ལྷམ་མེར་ཤར་བས་གཞུ་མོ་
ར་རྒོད་འཁྱིལ་ཆེན་ནང་དུ་མདའ་མོ་ཤ་བཟན་སྒྲོ་དཀར་བཞག་ནས་མྱུར་བར་
འཕངས་པས་བར་སྣང་མེ་ལྕེས་ཁེངས་ཏེ་བྱ་གོ་བོའི་སྒྲོ་གཤོག་ཐར་རེ་བཏང་ནས་
སར་མར་མར་ལྷུང་བ་ན་བདུད་ཀྱི་ལྷས་དཔུང་གྲོགས་བྱས་ནས་སྒར་དུ་ཤོར། །



གླིང་པས་བདུད་སྒར་བསྐོར་ནས་བཅོམ།
143
དེ་ནས་གླིང་གི་བླ་མ་རྣམས་ཀྱིས་དྲག་པོའི་མེ་ཧོམ་སྦར་ནས་བསྐྱེད་རྫོགས་
ཟུང་དུ་འཇུག་པའི་སྒོ་ནས་དམ་ ཉམས་གདུག་པ་དངོས་སུ་བཀུག་སྟེ་མེར་་་་་
བསྲེགས་ནས་ཐལ་བ་མནན། འགོ་བའི་ལྷ་གསོལ་མཛད། ཉི་མ་དེའི་ཕྱི་
ནང་སྐར་ཆེན་ཁྲ་མོ་མ་ཤར། ངར་ཆུ་ཆབ་ལ་མ་ཐིམ་གོང་བཟའ་བཏུང་མཛད་
དེ་ལྷ་སྲས་གེ་སར་རྒྱལ་པོ་དང་། འབུམ་པའི་རྒྱ་ཚ་ཞལ་དཀར། སྣང་ངུ་གཡུ་
ཡི་མེ་ཏོག གསེར་པའི་ཉི་འབུམ་དར་ཡག དར་འཕེན་དུག་གི་སྡོང་པོ།
དཔའ་ཚ་ཞང་འདན་མ་བྱང་ཁྲ། སེང་ཨ་དོམ་མི་ཡི་སྤྱང་ཀི སྒ་སྡེ་ཆོས་སྐྱོང་
བེར་ནག གཟིག་འཕེན་དར་གྱི་ཐིག་ལེ། དཔའ་བོ་ཉ་ཚ་ཨ་བརྟན། བརྒྱ་
དཔོན་བན་དེ་དམར་ལུ་བཅས་ལ་དེ་དྲག་རང་འཁོར་བཅུ་རེས་བསྐོར་ནས་རླུང་
ལྟར་ཆས་པ་དང་། སྐྱ་རེངས་མ་གསལ་བའི་གོང་ཕྱོགས་མཚམས་ཀུན་ནས་
བདུད་སྒར་གྱི་ནང་དུ་མཆོངས་པ་དང༌། ཤར་ཕྱོགས་ནས་སྣང་ངུ་དང་། ཉི་
འབུམ། འདན་མ། དར་འཕེན་བཞི་དཔུང་བསྒྲིགས་ནས་བདུད་དམག་
བཞི་བཅུ་སྐོར་བསད་པ་ན་ཀླུ་མགོན་དང་། དམར་པོ་བཙན་སྐྱ་འབུམ་ཐུབ།
ཤེད་ཆེན་འགྲན་གྱི་ཡ་མེད་གསུམ་གྱིས་ གདོང་བཀག་ནས། སོ་སྒྲ་གྲོ་ཡོས་་
འཆའ་འཆའ། དམར་ནག་སྲིན་པོའི་ཁ་ངོ་ལ། ཞེ་སྡང་དུག་གི་རླངས་པ་
འཕྱུར། ཁྲ་ཆུང་མིག་རྩ་ཁྲག་གིས་གཡོས་ཏེ་མཆོང་བྱུང་བས། གླིང་ཆེ་རྒྱུད་
དང་སྟོད་གླིང་ཚ་ཞང་གི་ཁས་ལེན་རང་དམག་བཅོ་ལྔ་གཡས་འགྲིལ་ གཡོན་་
འགྲིལ་དུ་བཏང་བྱུང་བ་ན། དཔའ་ཚ་ཞང་འདན་མ་བྱང་ཁྲ་དེ་མི་བཟོད་པའི་
ཐུགས་དགོངས་འཁྲུག་སྟེ། ཀླུ་མགོན་གྱི་གདོང་དེར་སྔོ་རྒྱང་ངེར་ཐོན་ནས་ན་
རེ། ཡ་བསོད་ཟད་མི་སྔོན་རྟ་སྔོན་ཅན། ཁྱོད་ ཤི་ལ་མ་བྲེལ་ གླུ་ལ་ཉོན་་
གསུངས་ནས་མདའ་སྟོང་སྤྲད་དེ་གླུ་འདི་ལྟར་བླངས་སོ། །
ཨོཾ་མ་ཎི་པདྨེ་ཧཱུྃ། །
གླུ་ཨ་ལ་ཐ་ལ་ཐ་ལ་རེད། །



144
བདུད་གླིང་གཡུལ་འགྱེད།
ཐ་ལ་ལ་མོ་ལ་ལ་རེད། །
ལ་ལ་གླུ་ཡི་ལེན་ལུགས་རེད། །
གླིང་དཀར་ལྷ་དང་སྲུང་མ་རྣམས། །
མགོན་སྐྱབས་ཁ་འཛིན་མ་གཡེལ་ཅིག །
ཉམ་པའི་བུ་ལ་ཐོད་མདའ་སྤྲོད། ། །
ཀླུ་ཀློའི་བསྟན་ཆུས་མཐུར་དུ་གནོན། །
ས་འདི་ས་ངོ་མ་ཤེས་ན། །
ཟི་སྨད་གནམ་ཁྲི་བར་མ་ཟེར། །
དམ་ཉམས་ཕུང་པོ་གནོན་ས་རེད། །
ང་འདྲ་ང་ངོ་མ་ཤེས་ན། །
དཔའ་ཚ་ཞང་འདན་མ་བྱང་ཁྲ་ཟེར། །
ད་རེས་ཐུག་པའི་མི་སྔོན་སྐྱ། །
ཁ་སང་བུ་ལ་ནོར་ཡ་མེད། ། །
དཔྱད་ན་དམ་ཉམས་ཀླུ་མགོན་འདྲ། །
ཁྱོད་དང་ང་གཉིས་དུས་འཛོམས་འདི། །
མང་པོའི་ནང་ནས་བསྐོས་ལེ་རེད། །
དེ་རིང་ཐུག་པ་སྤྲོ་ལུགས་ལ། །
དམ་ཉམས་གདུག་པའི་ཇག་རྐུན་ཁྱོད། །
དེ་སྔ་ཉི་མ་ཕན་ཆོད་ལ། །
གླིང་དཀར་ལྷ་ལུང་འདྲེ་ལག་བརྐྱངས། །
ཕ་སྤྱི་དཔོན་གནས་སྐོར་ཕེབས་པའི་ཤུལ། །
གཞིས་རྒྱུ་ནོར་ལོངས་སྤྱོད་ཁྱོད་ཀྱིས་འཕྲོག །
དེ་རྗེས་རྟ་ཁྱུ་ཇག་ལ་བཅད། །



གླིང་པས་བདུད་སྒར་བསྐོར་ནས་བཅོམ།
145
ཁ་སང་རྨུ་པའི་བུ་གཅེས་ཁྱེར། ། །
བློ་བསམ་བསྐོར་ན་ཞེ་སྡང་འཁྲུག །
ཟ་ཆེ་ན་རྒུན་འབྲུམ་མཆིན་ཁོ་ན། །
རྒྱུག་ཆེ་ན་རྐང་པའི་ལོང་ཤ་འདར། །
གཤིས་ངན་ན་ཕ་མ་བུ་སྲིང་འགྲས། །
རྩུབ་ཆེ་ན་ཡུལ་དཔོན་འབངས་ཀྱིས་གསོད། །
དཔེ་ཟེར་སྲོལ་བདེན་སྲོལ་གཉིས་ཀ་རེད། །
དེ་རིང་དཔའ་རྟགས་མདའ་ལ་འགྲན། །
དམིགས་པའི་འབེན་ལ་ཐེབས་པའི་དུས། །
བྲག་ལ་ཐོག་དམར་འབབ་པ་འདྲ། །
ཁྱོད་ཨ་བ་རེ་ལ་སྙིང་རེ་རྗེ། །
གེ་སར་དགྲ་ལྷ་ཝེར་མའི་ཚོགས། །
ཀླུ་གདོལ་པའི་སྐྱེ་རྒྱུད་རྩད་ནས་ཆོད། །
དཀར་ཕྱོགས་བསྟན་པ་དགུང་ལ་བསྟོད། །
ཁྱོད་བདུད་ནག་ཡིད་ལ་དེ་ལྟར་ཞོག །
ཅེས་གླུ་དེ་ལྟར་བླངས་ནས་མདའ་དེ་སྤྲིངས་པས་ཁོས་གླུ་ལ་དཔྱད་དེ་གླུ་
ལན་ཞིག་སྤྲད་དེ་དཔའ་དེ་བྱས་གྲགས་པ་ཞིག་བྱེད་བསམ་ནས་ཡོད་པས་མདའ་
དེ་དགྲ་ལྷ་ཝེར་མའི་མཐུས་མེ་ལྕེས་བར་སྣང་ཁེངས་ཤིང་ཡ་ཐོད་རྫི་སྨིན་བར་ལ་
ཐེབས་སྟབས། ཀ་ལི་རྨོག་དང་བཅས་པ་ཕ་ཚད་དུ་འཕངས་ཏེ་ཕུང་པོ་རྟ་ལས་
ལྟུང་བ་དང་ལྷན་སྣང་ངུས་འཕྲུལ་གྱི་བདུད་རྟ་ལ་རལ་ཤན་བརྒྱབ་པས་ལོང་གི་
ནང་ཁྲོལ་སར་ལྷུང་སྟེ་འགྲིལ་བ་དང་ཐམས་ཅད་ཀྱིས་ཀི་བསོ་བཏབ། ཕུང་པོ་
སར་འགྲིལ་ཡང་ཁོ་ཀླུ་བདུད་ཀྱི་བུ་དངོས་ཡིན་པས་དབུགས་རྒྱུན་མ་ཆད་པར་ཀླུ་
བདུད་ཀྱིས་གྲོགས་བྱས་ན་སྦྲུལ་ནག་ཤིན་ཏུ་ཆེ་བ་ཞིག་ལ་གྱུར་ནས་འགུལ་འགུལ་



146
བདུད་གླིང་གཡུལ་འགྱེད།
ཤིག་ཤིག་བྱས་བྱུང་བ་དང་། སྐྱེས་མཆོག་སེང་ཆེན་དེ་ཉིད་ཀྱིས་དགྲ་ལྷའི་གོ་
མཚོན་སྣ་དགུ་སྐུ་ལ་བཞེས་ནས་འདོ་རྗེ་རྐྱང་རྒོད་འཕེར་བ་ཆིབས་ཏེ་དེ་མ་ཐག་
དེར་ཕེབས་ནས་བདུད་ཕུང་སྦྲུལ་དུ་གྱུར་པའི་ལུས་དེ་འདམ་རྫབ་ལྟར་བརྫིས་
ནས་ཉམ་པ་བདུད་སྡེ་མི་དར་བའི་ཐུགས་བསྐྱེད་སྨོན་ལམ་ཡང་དག་པ་མཛད། །
དེ་ནས་དམར་པོ་བཙན་སྐྱ་འབུམ་ཐུབ་དང་། ཤེད་ཆེན་འགྲན་གྱི་ཡ་
མེད་གཉིས་སྙིང་བཏོན་པ་ལྟར་སྡུག་བསྔལ་དང་ང་རྒྱལ་དྲག་ཏུ་འཁྲུགས་ཏེ་འཆི་
བ་སྲོག་ལ་ལྟོས་མེད་ཀྱིས་རལ་གྲི་འཕྱར་ཏེ་བྱུང་ནས་ཁོང་དཔའ་རྟུལ་རྣམས་དང་
གྲི་ཁ་ཡུན་རིང་ཙམ་འགྲན་ཡང་ཕན་ཚུན་སུ་ལའང་གནོད་མ་ཐུབ། དཔའ་
རྟུལ་གྱི་རོགས་སུ་རྒྱལ་མཆོག་ཐུགས་ཀྱི་སྤྲུལ་པ་དང་དགྲ་ལྷ་གཉན་སྟག་གི་སྤྲུལ་
པ་མི་དཀར་རྟ་དཀར་དང་མི་དམར་རྟ་དམར་གཉིས་ཀྱིས་གྲི་མདུང་དུ་མ་བཏབ་
པས་ཁོ་ཅག་གི་ལུས་ཕྱི་མ་རྨས་ཀྱང་ནང་གི་རུས་ཆེན་བཅད་སོང་སྙམ་པ་བྱུང་
ནས་ཕྱི་བྲོས་བྱེད་དགོས་བྱུང༌། བྱང་ཕྱོགས་ནས་འབུམ་པའི་རྒྱ་ཚ་ཞལ་དཀར་
དང་། སེང་ཨ་དོམ་མི་ཡི་སྤྱང་ཀི གཟིག་འཕེན་དར་གྱི་ཐིག་ལེ། སྟག་
རོང་ཉ་ཚ་ཨ་བརྟན་བཅས་ཀྱིས་ཀི་ཤར་འབྲུག་སྒྲ་གྲགས་པ་ལྟར་བྱས་ཏེ་སྒར་
ནང་དུ་ཐེ་ཚོམ་མེད་པར་མཆོངས་ཏེ་དམག་བྱ་འཕྲུ་ཅན་སུམ་ཅུ་ཙམ་བཅོམ་པ་
དང༌། མི་ཉག་གཡུ་རྩེ་རྒྱལ་པོ་དེ་མི་སྔོན་གོ་མཚོན་སྔོན་པོ་གཡུ་ཡི་རལ་པ་ཉིལ་
ལེ། གོ་མཚོན་ལ་དུག་གི་རླངས་པ་ཐུལ་ལེ། རྟ་ནག་འབྲོང་འདུར་རླུང་་
གཤོག་ལ་བཞོན་ཏེ་ནག་པོ་སྟོང་བདུད་ལན་མེད་དང་། སེར་པོ་མི་རྒོད་ཡ་
མེད། བེ་ཐུལ་འཆི་བདག་ནག་པོ་བཅས་སྲོག་གཅོད་སྟོང་ཐུབ་དགུས་བསྐོར་
ནས། དཔའ་རྒྱ་ཚའི་གདོང་དེར་རྟ་ཁ་བཀག་སྟེ་དཔའ་ཧང་པའི་ངང་ནས་གླུ་
འདི་ལྟར་བླངས་སོ། །
གླུ་ཨ་ལུ་འུ་ན་ཐ་ལུ་རེད། །
ཐ་ལུ་འུ་ན་ལ་ལུ་རེད། ། །



གླིང་པས་བདུད་སྒར་བསྐོར་ནས་བཅོམ།
147 །
འུ་ན་ལ་ལུ་ངག་གླུ་རེད། །
མུན་པ་ནག་པོ་མདངས་མེད་ནས། །
བདུད་རྒྱལ་སྲོག་གཅོད་ཤ་ཟ་འབུམ། །
ད་རེས་བདུད་རྒྱལ་གྲོགས་ལ་བྱོན། །
རྣོན་པོའི་མཚོན་གྱི་སོ་ཁ་ཕྱུང་། །
དགྲ་སྲོག་ཆོད་ལ་དགྲ་དབུགས་སྡུས། །
ཐེའུ་རང་དཀར་ནག་ཁྲ་གསུམ་མཁྱེན། །
རང་ཇུས་བསྟན་པ་མི་ནུབ་ཤོག །
ས་འདི་ཟི་མའི་རོང་སྨན་རེད། །
ང་འདྲ་ང་ངོ་མ་ཤེས་ན། །
ཤར་མི་ཉག་ཡུལ་གྱི་ཤེད་རྒྱལ་ཡིན། །
མི་བརྒྱ་བརྒྱའི་ནང་གི་དཔའ་རྒོད་ཡིན། །
ཡང་རྒོད་དཔེ་ལ་འགྲན་ས་ཡིན། ། །
ཨེ་རེད་མི་རེད་ད་རེད་གསལ། །
གླིང་ཁྲབ་གྱོན་ནང་གི་བུ་མོའི་ངོ༌། །
བུ་བུ་མོ་ངོ་ལ་དཔའ་སྙིང་མེད། །
ཟེར་ཡང་ཟེར་ལ་བདེན་ཡང་བདེན། །
གླིང་དཔའ་རྟུལ་ཟེར་བའི་ཕོ་ཁྲམ་ཁྱུ། །
དེ་སྔ་ཉི་མ་ཡན་ཆོད་ལ། །
སྡེ་འབངས་ཀུན་གྱིས་གཙུག་ན་ཁུར། །
དྲིན་ཅན་ཕ་མས་གཅེས་པར་བསྐྱངས། །
ངན་ལོབ་རང་སྣང་ཧམ་པ་དེ། །
གཞན་མའི་བུ་ལ་འགྲོ་ལེ་མིན། །



148
བདུད་གླིང་གཡུལ་འགྱེད། །
ལུང་ཆུང་ནང་གི་དཔོན་ཆུང་དེ། །
དཔའ་མདོག་ངན་ཤེད་ནང་ལ་བྱེད། །
ཕོ་རྒོད་མིག་གིས་མ་མཐོང་འདུག །
ཨེ་འདུག་དེ་རིང་ལྟད་མོ་ལྟོས། ། །
གཞུ་མཆོག་དཀར་ཤུབས་ཕྱུང་བསམ་མེད། །
མདའ་ཉག་ཕྲན་གྲལ་ར་བཤིག་ལེ་མིན། །
མདུང་ཁྲ་རིང་ཤུབས་ནས་ཕྱུང་ལེ་མིན། །
གྲི་གུ་ཟིའི་དཔའ་ལུང་ཅི་ལ་འཇུ། །
དེ་རིང་དཔའ་རྟགས་དཔུང་ལ་འགྲན། །
ཛ་རེ་བཟུང་ནས་ས་ལ་རྡེབ། །
གླིང་ཁྲག་གོར་གོ་རྡོ་ཡིས་འཐུང་། །
ལྟད་མོ་ཨ་སྔོན་དགུང་གིས་ལྟོས། །
ཁ་ཆེམས་དོག་མོ་ས་ལ་ཞོག །
མི་དེ་དྲག་ཏོག་ཐུས་མ་བྱས་ན། །
ང་རྒྱལ་པོ་སྐྱེས་དང་མ་སྐྱེས་འདྲ། །
ཅེས་གླུ་འདི་ལྟར་བླངས་ནས་ཉེ་བཅར་གྱིས་རླུང་སྦུད་པ་ལྟར་དཔའ་རྒྱ་
ཚའི་ཐོག་ཏུ་བྱུང་བ་དང་། རྒྱ་ཚ་ནི་གླུ་ལེན་ཁོམ་མ་བྱུང་བར་ཡ་ཟི་ལན་གསུམ་
བཏབ་ཀྱང་། འདུལ་སྐལ་མེད་སྟབས་གོ་ཁྲབ་བཅད་པ་ལས་མ་ཐུབ། ཁོས་
སྦར་མོ་ལྡེང་སྟེ་རྒྱུ་ཚའི་ཐོང་རྩེ་ནས་བསྡུས་ཏེ་མི་རྟ་ཕྲལ་བ་དང་ལྷན་གེ་སར་ཁོང་
དང་དགྲ་ལྷའི་གཉན་སྟག་གཉིས་ཀྱིས་གཡུ་རྩེ་རྒྱལ་པོའི་ལག་གཡས་གཡོན་ནས་
འཆང་ཞིང་ཕར་ཚུར་འཐེན་པས་རྒྱ་ཚ་ཤོར། ཁོ་རྟ་ལས་ལྷུང་། རྒྱུ་ཚས་དེ་མ་
ཐག་བདུད་རྒྱལ་ལ་རྡོག་ཐོ་སྙན་བཞིན་རྨོག་དཀར་གྱི་མར་གཤམ་ན་གཡུ་མདོག་
སྣ་ཚོགས་ཀྱི་རལ་པ་བཅོ་བརྒྱད་ཡོད་པ་དེ་བཏོགས་ནས་སྔོ་ཐ་རེ་བཏང་ཞིང་།



གླིང་པས་བདུད་སྒར་བསྐོར་ནས་བཅོམ། 149
བདུད་རྒྱལ་དེ་ཉིན་འདུལ་བའི་དུས་ལ་མ་བབ་པས་འོད་དམར་པོ་ཞིག་ལ་གྱུར་
ནས་ཤོར། རྟ་དེ་རྒྱ་ཚས་གྲི་བརྒྱབ་ནས་བསད། ད་དུང་དེའི་གཡས་ཟུར་
ནས་སེར་པོ་མི་རྒོད་ཡ་མེད་དེས་དཔའ་ལའི་གདོང་བཀག་ནས་འཕྲུལ་མདུང་
ཀླད་ལ་བསྐོར་ཏེ་སེང་སྟག་ལ་ལན་གསུམ་ཕུལ་ཀྱང་རྡོ་རྗེའི་གོ་ཁྲབ་དང་སྲུང་
བས་བརྟན་ཏེ་བྱང་བུ་ཐ་རེ་གཏོར་བ་ལས་ཅི་མ་གནོད། །
སེང་སྟག་གིས་རལ་གྲི་ཤུབས་ནས་ཕྱུངས་ཏེ་ལན་གཅིག་གཡུག་པས་་་་་
འཕྲུལ་མདུང་དུམ་མེར་བཅད་དེ་ན་རེ། ཕོ་ལས་ཟད་ཉམ་པ་རྒྱལ་པོའི་བུ།
དཔའ་རྒོད་པོ་ཡིན་ཚེ་གླུ་ལ་ཉོན་ཟེར་ནས་གླུ་ཞིག་བླངས། གླུ་མཇུག་རྫོགས་མ་
ཐག་གྲི་གཡུག་པས་དགྲ་ལྷ་ཝེར་མས་སོ་ཁ་འཆོས་ཏེ་ཕྲག་གཡོན་པའི་གོང་ནས་
གཡས་པའི་མཆན་འོག་བར་བཅད་དེ་ སར་ ལྷུང་བ་དང༌། འདོ་བ་རག་པ་
གསེར་མིག་དེ་ཐལ་ཚུབ་ཕ་ལེར་ཕུང་པོའི་སྨད་ཆ་འདྲུད་དེ་སྒར་གྱི་གཡས་ནས་
གཡོན་དུ་ཤོར། བེ་ཐུལ་འཆི་བདག་དང་སྲོག་གཅོད་སྟོང་ཐུབ་རྣམས་ཀྱིས་
འཆི་བ་སྲོག་ལ་ལྟོས་མེད་ཀྱིས་མདའ་གྲི་མདུང་གང་འཁྱོལ་གྱིས་ལན་བཏབ་ཅིང་
དཔའ་རྟུལ་རྣམས་དང་ཡུན་ཙམ་འཁྲུག་པ་ན། བེ་ཐུལ་འཆི་བདག་ནས་གླིང་
གི་ནོར་བུ་དཔའ་ཡག་ལ་མདུང་བརྒྱབ་ནས་བཀྲོངས་པ་དང་ཉ་ཚས་གྲི་བརྒྱབ་
ནས་བེ་ཐུལ་འཆི་བདག་དང་སྟོང་ཐུབ་ཡན་རྐུན། རྩེ་ལེ་གསུམ་དུས་གཅིག་ཏུ་
བསད་ཅིང་། དམག་ཧྲག་བསྡུས་ལྔ་བཅུ་སྐོར་བསད་ནས་དམག་སྒར་ཕྱོགས་
བཞིར་གཏོར་ཏེ་གླིང་པས་དཔའ་ཚོད་བཟུང་། རྒྱལ་མཆོག་དམ་པས་གླིང་
དམག་རྣམས་སྲུང་བའི་གུར་དུ་བཙུད་དེ་རྒྱལ་བློན་རྣམས་ཕར་ཙམ་ཕེབས་པ་
དང༌། ཡང་གཡུ་རྩེ་རྒྱལ་པོ་དང་ཉམ་པའི་བུ་གཞི། སྟོང་ཐུབ་བློན་ལྔ་བཅས་
ཐོག་ཟེར་འཚུབ་པ་ལྟར་རྗེས་འདེད་དུ་སོང་ཞིང་། དཔའ་རྟུལ་རྣམས་ཚུར་ཁ་
བསྐོར་བ་དང་། གཡུ་རྩེ་རྒྱལ་པོས་གཡུ་ཞགས་བྱ་འཛིན་དེ་ཀླད་ལ་འཕྱར་
བཞིན་ཕོ་བདུད་ཀྱི་རྔམ་གཟུགས་ལ་སྡིག་པའི་ན་བུན་འཐུལ་ལེའི་ངང་གླུ་འདི་



150
བདུད་གླིང་གཡུལ་འགྱེད།
ལྟར་བླངས་པར་གདའོ། །
གླུ་འུ་ན་ཨ་ལུ་ཐ་ལུ་རེད་ན་འོ་འོ། །
ཐ་ལུ་འུ་ན་ལ་ལུ་རེ་ན་འོ་འོ། །
ལ་ལུ་ངག་གི་འགུག་ལུགས་རེད་ན་འོ་འོ། །
ལྷན་གཅིག་སྐྱེས་པའི་བདུད་ལྷ་མཁྱེན་ནོ་འོ་འོ། །
ཡུལ་ལ་གནས་པའི་གཞི་བདག་མཁྱེན། །
ནག་པོ་བདུད་ཀྱི་ལྷ་སྲུང་རྣམས། །
རླུང་ལྟར་མ་དལ་ཆས་ལ་ཤོག །
སྐྱེན་པའི་ཞགས་ཁ་འཚོ་རོགས་གྱིས། །
ས་འདི་ས་ངོ་མ་ཤེས་ན། །
དཔའ་མེད་ཝ་བྲོས་བྱེད་ས་རེད། །
ཕ་རྒོད་ཨམ་གཙིགས་བསྡམ་ས་རེད། །
ང་འདྲ་ང་ངོ་མ་ཤེས་ན། །
ཕོ་རྒོད་ཡིན་རྒྱུའི་བུ་དེ་ཡིན། །
སྒོས་དགྲ་གླིང་ལ་ཐུག་ལེ་རེད། །
ཕར་ཕར་བྲོས་ན་ཕོ་བླ་ཚོང་། །
གླིང་སྡུག་ནང་གི་བུ་མོ་རེད། །
བུ་མོ་འཕང་ཆ་འཁུར་མི་རེད། །
ད་རེས་དམག་གི་ཁ་སྔོན་ནས། །
བུ་གཅེས་དབང་ཐང་རྫོགས་ཞན་འདྲ། །
མི་རྒོད་མདའ་སྨྱུག་སིལ་མ་ཡིན། །
དཔའ་རྒོད་གཟའ་རྒོད་འགྲིམ་འགྲིམ་ཡིན། །
རུ་རྟིང་གནོན་པའི་རྟ་རྐྱང་སྐྱ། །



གླིང་པས་བདུད་སྒར་བསྐོར་ནས་བཅོམ། །
151
མཐོ་འདོད་ཕོ་གསར་ཨོ་ཟོབ་ཅན། །
རྟ་གསར་འགྲོ་འདོད་ཁ་སྐོར་ཅན། །
དཔྱད་ན་མ་ངན་ཇོ་རུ་འདྲ། །
ད་རེས་ཐུག་པ་ཡིད་སེམས་སྤྲོ། །
སྒུག་མ་དགོས་བདུད་ལྷས་བཀུག་ལུགས་ལ། །
ཕོ་གསར་རང་སྣང་ཆེ་ལེ་དེ། །
ཆག་སྒོ་རང་གིས་ཉོ་མི་རེད། །
འཕྲུལ་དང་བཀྲ་གླགས་རྒྱལ་ཁམས་ཕུང༌། །
ནང་ཚོ་དྲུག་གཉེན་གྱི་གཉའ་གནོན་བྱེད། །
མེད་ན་ཕྱི་ནང་འདུག་ཚོད་བདེ། །
ད་རེས་གསོན་ལ་བཞག་བསམ་མེད། །
དཔེར་ན་འདྲ་མ་ཨེ་འདྲ་གདའ། །
ཉི་ཟླ་འོད་མདངས་གསལ་བསམ་སྟེ། །
སྒྲ་གཅན་ཁྱབ་འཇུག་འཕྲད་ཉིན་མོ། །
འོད་འཁྱིལ་ལེའི་མིང་དེ་སྟོང་པ་རེད། །
དུག་སྦྲུལ་རྔམ་འཇིགས་ཆེ་བསམ་སྟེ། །
རི་རབ་བྱ་རྒྱལ་འཕྲད་ཉིན་མོ། །
ལུས་རྔམ་འཇིགས་དུག་རླངས་སྟོང་པ་རེད། །
ཆུ་གནས་ཟ་བར་ཆུ་སྲིན་རྔམ། ། །
དཀར་དུང་ཕྲུག་གདོང་དང་འཕྲད་ཉིན་མོ། །
ལུས་ཆེ་བའི་རྔམ་འཇིགས་སྟོང་པ་རེད། །
སྐྱེ་འགྲོ་ཕུང་བའི་ཇོ་རུ་བུ། །
གཡུ་རྩེ་རྒྱལ་དང་འཕྲད་པའི་དུས། །



152
བདུད་གླིང་གཡུལ་འགྱེད།
མིང་སྙན་གྲགས་ཆེ་ལེ་སྟོང་པ་རེད། །
རྟ་རྐྱང་རྒོད་ཟེར་བའི་གྲགས་པ་ཅན། །
དེ་རིང་མེ་རིས་བང་ཁ་བསྡུར། །
མགྱོགས་དར་དང་པོ་སུས་ལེན་ལྟ། །
གེ་སར་ཟེར་བའི་སྙན་གྲགས་ཅན། །
ད་རེས་རྒྱལ་པོས་དཔའ་རྒོད་བསྡུར། ། །
དཔའ་རྟགས་མགོ་འཕྲུ་སུས་ལེན་ལྟ། །
དཔའ་རྟུལ་ཟེར་བའི་གྲགས་པ་ཅན། །
གདུག་པ་བློན་གྱིས་དཔའ་ཁ་འགྲན། །
ཕོ་རྒོད་གཏང་མ་སུས་ལེན་ལྟ། །
དཔའ་ཐེངས་གཅིག་རྒྱལ་བས་རྒྱལ་བ་མིན། །
གཡུལ་ཐེངས་དགུ་འགྱེད་ནས་སུ་རྒྱལ་ལྟ། །
ངས་ལག་ན་བཟུང་བའི་གཡུ་ཞགས་འདི། །
མི་ཉག་རྒྱལ་གྱི་ཕ་ཟོག་རེད། །
འོག་མ་ཀླུ་ཡི་ལས་ཟོག་རེད། །
སྔོན་མོ་མཚོན་གྱིས་ཆོད་ལེ་མིན། །
བཏབ་ན་བར་སྣང་རླུང་ཡང་ཟིན། །
དངོས་ཡོད་ཡིན་ན་འཆོར་བསམ་མེད། །
ལུས་གྲུ་གུ་བཞིན་དུ་མ་བསྡམས་ན། །
དཔའ་རྒྱལ་པོས་བཤད་བཤད་སྟོང་པ་ཡིན། །
ཨེ་ཟེར་ལྟོས་ལ་བསྒུགས་ནས་སྡོད། །
ཅེས་གླུ་དེ་ལྟར་བླངས་ནས་སྐུ་རྗེ་ཁོང་ལ་གཡུ་ཞགས་དེ་སྤྲིངས་བྱུང་བས་
རྒྱལ་མཆོག་རིན་པོ་ཆེས་ཕྱི་ནམ་མཁའ་སྟོང་པ། ནང་སེམས་ཉིད་སྟོང་པ།



གླིང་པས་བདུད་སྒར་བསྐོར་ནས་བཅོམ།
153
བར་རྩ་རྒྱུད་སྟོང་པ་སྟོང་གསུམ་སྟོང་པའི་ཏིང་ངེ་འཛིན་ལ་བཞག་པས་ཁོས་གཡུ་
ཞགས་དེ་ལན་གསུམ་གཡུགས་ཀྱང་བར་སྣང་འཇའ་ལ་ཐེབས་རྒྱུ་མེད་ སྟབས་
ཁོས་ཞགས་པ་བཞག་སྟེ་རལ་གྲི་ཤུབས་ནས་འཕྱུང་རྩིས་ངང་དཔའ་རྟུལ་ལ་ལས་
མདུང་ཕྱུངས། ལ་ལས་གྲི་འཕྱར། ལ་ལས་གཞུ་བཀང་བའི་ངང་དགྲ་ལྷའི་
གཉེན་སྟག་དམར་པོའི་སྤྲུལ་པ་སྟག་ཆས་ཅན་སུམ་ཅུ་ཐམ་པ་བོང་རིལ་བ་ཕོ་
འདོམས་སུམ་ཅུ་ཙམ་ཡོད་པ་ཤིན་ཏུ་རྔམ་ཟིལ་ཅན་མི་རེ་རེས་རྡོ་འབྲོང་གཡག་
ཙམ་དང་། རྡོ་བང་བ་ཙམ། རྡོ་གཡག་རོ་ཙམ་ཁྱེར་ནས་ཐམས་ཅད་ཀྱིས་
དུས་གཅིག་ཏུ་འུར་འུར་ལྡིར་ལྡིར་ངང་གྱད་རྡོ་འཕངས་པས། བདུད་ཀྱི་རྒྱལ་
བློན་ཐམས་ཅད་གྲོས་མ་བྱས་པར་དཔའ་མཉམ་ཆག་གིས་བྲོས་པ་ལ་བློ་ཕྱོགས་
ནས་རང་རང་གི་ཆོ་འཕྲུལ་ཆེན་པོའི་མཐུས། བདུད་རྒྱལ་དང་མཉམ་པའི་
སྤུན་བཞི་བཅས་ཕ་ཚད་གཅིག་ཏུ་ཤོར། སྟོང་ཐུབ་ལྔ་ལ་འཕྲུལ་མེད་སྟབས་མི་
རྟ་ཆག་ཉིལ་གྱིས་བསད། དཔའ་རྟུལ་རྣམས་ཀྱིས་སླར་ཡང་ཕྱིར་ལོག་ནས་
སྒར་དཀྲུག་རྩིས་བྱས་ན། གེ་སར་རིན་པོ་ཆེས་དེ་རིང་དཔའ་ཁ་དེ་ཙམ་ལས་
སླར་ཕེབས་རྒྱུ་མེད་གསུངས་ནས་ཐག་གཙང་མར་བཅད་དེ་ཀི་བསོ་ལྷ་རྒྱལ་གྱི་སྒྲ་
བསྒྲགས་ནས་ཚུར་དམག་སྒར་དུ་བསུ་བ་དང་བཅས་ཏེ་ཕེབས་ནས་ ཐམས་་་
བཅད་དགའ་སྤྲོ་དང་བཅས་ཏེ་བཞུགས་སོ། ། ། །



154
ལེའུ་ལྔ་པ།
ཁྲག་རལ་རྒྱལ་བློན་རྩ་རུ་ཕྱིན། །
བྱང་འགྲོའི་ལམ་བཤོལ་འཕྲུལ་སྒར་བཅས། །
རྒྱལ་བློན་གླིང་ལ་ཆས་ལམ་དུ། །
གླིང་རྗེའི་དཔུང་གིས་ཁྲག་རལ་བསྒྲལ། །
དེ་ནས་བདུད་ཀྱི་རྒྱལ་བློན་ཐམས་ཅད་བྱ་བ་ཉེས་པའི་སྡུག་བསྔལ་དང་
བཅས་ དམག་སྒར་དུ་འདུས་ནས་ ཐམས་ ཅད་ གྲོས་ལ་ བརྩོན་ པའི་ སྐབས་ སུ།
དོམ་ཐུགས་དཀར་ཅན་གྱི་གདན་སྟེང་ནས་ནག་པོ་སྟོང་བདུད་ལན་མེད་དེས་
གྲོས་ཐག་གཅོད་པའི་གླུ་འདི་བླངས་སོ། །
གླུ་འོ་ན་ཨ་ལུ་ཐ་ལུ་རེད། །
ཐ་ལུ་འོ་ན་ལ་ལུ་རེད། །
ལ་ལུ་ངག་གི་འགུག་ལུགས་རེད། །
གནམ་ཐེལ་དཀར་པོ་ར་དཀར་སྐྱ། །
དེ་རིང་རྒྱལ་པོའི་སྐུ་ཇུས་གཟིགས། །
བར་ཐེལ་ཁྲ་བོ་ར་ཁྲ་སྐྱ། །
གདུག་པ་བློན་ལ་སྲུང་སྐྱོབ་མཛོད། །
ས་ཐེལ་ནག་པོ་ར་ནག་སྐུ། །



གླིང་རྗེས་ཁྲག་རལ་ཆམ་ལ་ཕབ།
155
འབངས་སྡེ་ཁྲ་མོའི་བསྟན་ཇུས་འཚོས། །
ས་འདི་ཟི་རོང་ས་མཚམས་རེད། །
ང་འདྲ་ནག་པོ་བདུད་ཀྱི་བུ། ། །
ཉི་མ་དེ་སྔ་ཡན་ཆད་ལ། །
སྟོང་བདུད་མི་སྟོང་ཁྲག་ལ་བསྒྲེས། །
ལན་ཡ་མེད་ནས་ལན་མེད་ཐོགས། །
ཕྱོགས་མཚམས་ཀུན་ལ་གྲགས་ལེ་ཡིན། །
ད་རེས་ཇུས་ཀྱི་ཡོ་ལང་ལ། །
གླིང་སྡུག་ཇག་པའི་ཁ་སྔོན་ནས། །
དཔའ་རྟགས་ནམ་མཁའི་འཇའ་ལྟར་ཡལ། །
ཕར་གཡུག་མཚོན་གྱིས་མི་ཆོད་ལེ། །
གནམ་ལྕགས་ཁྲོ་ཆུའི་ཕ་བོང་རེད། །
འཆིང་བྱེད་ཞགས་ཀྱིས་མི་འཆིང་ལེ། །
དངོས་མེད་སྐྱི་བསེར་རླུང་གི་བུ། །
མི་གཅིག་མི་གཉིས་མི་ཐེ་བའི། །
ལུས་འཁོར་གསུམ་སྐོར་ཚད་དཔའ་རྒོད་རེད། །
རྟ་གཅིག་རྟ་གཉིས་མི་ཐེ་བའི། །
རྟ་ལུས་ཐོབ་ཚད་རླུང་གཤོག་རེད། །
ཁ་སང་འགྲན་གྱི་ཡ་མེད་དེ། །
ཤེད་ཆེན་ཡོངས་ལ་གྲགས་པས་ཟེར། །
ཁོས་ཟེར་ཟེར་རྫི་བོ་ཡིན་པས་ཟེར། །
གཅིག་མི་ཚད་ཕོ་རྒོད་སུམ་ཅུ་གདའ། །
གཟུགས་ཆེ་བ་ཀླུ་བཙན་ས་ཐམ་འདྲ། །



156
བདུད་གླིང་གཡུལ་འགྱེད།
དངོས་མེད་སྒྱུ་མ་ཨེ་ཡིན་བསམ། །
རྡོ་ཕ་བོང་རྒྱག་རྡོ་ཡ་ལ་ལ། །
ཤེད་ཆེ་བའི་འུར་སྒྲ་དི་རི་རི། །
སྟོང་ཐུབ་མི་རྟ་ཆག་ཉིལ་བསད། །
ཕོ་དེ་ལ་ལན་ཡ་སུ་ཡིས་ཟིན། །
དྲག་ལ་བསྟོད་པ་མ་ཡིན་ཏེ། །
ལ་རྒྱུ་ཡིན་ཚུལ་འདྲ་མ་ཡིན། །
དེ་ནས་རྒྱལ་པོ་བློན་པོའི་ཚོགས། །
གྲོས་དབང་ཐམས་ཅད་གླུ་ལ་གསོན། །
ཁ་སང་མགོན་པོའི་ལྷ་ལུང་བཞིན། ། །
མདང་སུམ་འདོད་ཡོན་ལོངས་སྤྱོད་ཟས། །
རྩོལ་སྒྲུབ་མ་དགོས་ལྷུན་གྱིས་གྲུབ། །
ལྷ་ཡི་དངོས་གྲུབ་ངོ་མཚར་ཆེ། །
ལྷ་ཡི་ལུང་ལ་ནོར་འཁྲུལ་མེད། །
ཟི་མ་སྡེ་པའི་མ་ཐ་ན། །
ནག་ཤོད་མི་མེད་ལུང་དགུ་ཡོད། །
ཞིབ་པར་ཡིད་ལ་མི་རྟོགས་ཏེ། །
དཔྱད་ན་ཞག་བདུན་ཨེ་སླེབས་སམ། །
ཉི་མ་སང་གི་ནམ་ལངས་ནས། །
དཔུང་དམག་མི་སྡོད་ཤར་བསྐྱོད་འགྲོ། །
རྒྱལ་པོ་ཁྱོད་དང་ཤེ་ལེ་གཉིས། །
སྒྱུ་མ་འཕྲུལ་ལ་དབང་ཐོབ་པས། །
རྫས་དང་ཡོ་བྱད་ཅི་དགོས་གསོག །



གླིང་རྗེས་ཁྲག་རལ་ཆམ་ལ་ཕབ།
157
དཔུང་བཙན་ཁྲི་མ་འབུམ་དུ་བརྫུས། ། །
དངོས་ཡོད་དཔུང་ཡང་དེ་མཉམ་འགྲོ། །
མེ་འབར་རྫས་ཀྱིས་དམག་སྒར་སྲུངས། །
ཞག་ལམ་ཆུ་ཚོད་བསྟུད་ནས་འགྲོ། །
བདུད་ཀྱི་ཨ་མྱེ་འབུམ་ཐུབ་མཇལ། །
འཆི་བ་སློང་བའི་སྨན་དཔྱད་བསྟེན། །
འཛམ་གླིང་ཕུང་བའི་སྟོབས་འཕྲུལ་ཞུ། །
དེ་རྒྱབ་རང་ཡུལ་གཞིས་ལ་འགྲོ། །
གླིང་སྡུག་ཡུ་མེད་བཟོ་བས་ཆོག །
རྒྱལ་ས་རང་ཚང་བདག་པས་ཆོག །
དེ་ཙམ་བྲེལ་བ་དགོས་དོན་མེད། ། །
ལོ་གཅིག་མི་བཤོལ་རང་ཐག་ཆོད། །
དེ་སྟེ་བྱ་བ་མི་ལེགས་འདུག །
ཀླུ་མགོན་འགྲན་མེད་སྐུ་མཆེད་གཉིས། །
དེ་འདྲ་དགྲ་ཡིས་འཚེ་སེམས་མེད། །
དེ་རིང་དུས་གཅིག་རྨི་ལམ་བཞིན། །
བློ་སེམས་མཐུན་དང་ལས་དོན་འགྲུབ། །
འདིར་ཚོགས་ཡིད་ལ་དེ་ལྟར་ཞོག །
ཅེས་གླུ་དེ་ལྟར་བཏང་སྟེ་གྲོས་ཐག་བཅད་ནས་འགྲོ་བའི་གྲབས་ལ་བརྩོན་
ཞིང་བདུད་ལྷས་བསྩལ་བའི་ཟས་གོས་ཐམས་ཅད་ཉར་ཚགས་བྱས། ཉི་མ་དེ་
ཡི་སྔ་དགོང་བདུད་མོ་ ཁྲག་རལ་མ་དེ་ཉལ་བའི་རྨི་ལམ་ཤིན་ཏུ་འཚུབ་ཅིང་
བསྡད་པས་དཔའ་མི་ནོན། དཀར་ཕྱོགས་ལྷས་སེམས་མྱོས་པར་བྱས་ པའི་
རྐྱེན་གྱིས་མ་དབང་བྱེད་བརྫུས་མའི་སར་ཕྱིན་ནས་མིང་པོ་དང་རྒྱལ་པོ་བདེ་མིན་



158
བདུད་གླིང་གཡུལ་འགྱེད།
ལྟ་བར་འགྲོ་རྒྱུ་བློ་དྲིས་པས། དགྲ་ལྷའི་སྲིང་ལྕམ་དབང་བྱེད་མོས་ལེགས་ཉེས་
མ་འདྲེས་པ་གསལ་ལེར་གཟིགས་པས་དགོས་དོན་གནད་ལ་སྨིན་པར་མཁྱེན་
ནས་དེ་ལྟར་ཡོང་བའི་བཀའ་སློབ་གནང་མ་ཐག བདུད་མོའི་འཇིགས་རྔམ་
མི་ཟད་ངང་སླར་དབུགས་བཙུད་རླུང་གི་རྐྱལ་པ་འཁྲུལ་འཁོར་གྱི་རྐང་པ་བཞི་
བྱས་པ་ལ་བཞོན་ནས་སྤྲིན་ གྲིབ་ལས་མགྱོགས་པར་སོང་ནས་ཆུ་ཚོད་དྲུག་གི་
མཚམས་ལ་བདུད་ཀྱི་དཔུང་སྒར་དེར་མུན་རུབ་པ་དང་དུས་མཉམ་འབྱོར་བས་
རྒྱལ་བློན་ཐམས་ཅད་དགའ་ཚོར་བསམ་གྱིས་མི་ཁྱབ་པ་བྱུང་།
དེ་ནས་ནང་དུ་འཚོགས་ཏེ་ཟ་བཏུང་བྱེད་བཞིན་འགྲོ་འདུག་གི་གཏན་
གླེང་བྱས་པ་ན། ཀླུ་མགོན་དང་མི་རྒོད་ཡ་མེད་གཉིས་ཤོར་བ་ཐོས་པས་མོ་
སྡུག་བསྔལ་གྱིས་དྲན་པ་ཉམས་པར་གྱུར་ཀྱང་ཆུས་སླར་དྲན་པ་གསོས། དེ་
ནས་བདུད་ལྷས་ལུང་བྱུང་ལུགས་དང་གྲོས་ཐག་བཅད་ལུགས་སོགས་ཞིབ་པར་
ཆད་ལུས་མེད་པ་བཤད་པས། མོ་གདུག་རྩུབ་ཀྱི་ང་རྒྱལ་མི་བཟོད་པ་འཁྲུག་
པའི་ངང་སླར་མོས་རང་ཐག་ཧྲིལ་གྱིས་བཅད་ནས་ན་རེ། འདིར་བཞུགས་
རྒྱལ་པོ་མིང་པོ་ཚོ། ཐུགས་མ་བབས་མ་གསུངས་ཨེ་འདྲ་བསམ། སྨན་ང་ཡི་
གླུ་འདི་གསན་པར་ཞུ་ཟེར་ནས་བདུད་མོའི་འོ་ཀླུ་ལ་དྲངས་ནས་གླུ་འདི་ལྟར་
བླངས་སོ། །
གླུ་འོ་ན་ཨ་ལུ་ལ་ལུ་རེད་ན་འོ་འོ། །
ལ་གླུ་འོ་ན་ལེན་ཀླུ་རེད་ན་འོ་འོ། །
འོ་ན་བདུད་ཀྱིས་ལེན་ལུགས་རེད་ན་འོ་འོ། །
དུག་གི་རྒྱ་མཚོ་དམར་ནག་ཀློང་། །
ནད་ཀྱི་ན་བུན་འཐིབ་པའི་དབུས། །
ཕུང་བྱེད་གདོལ་མོ་ཁྲག་མིག་མ། །
ལྷན་སྐྱེས་ལྷ་ལ་མཆོད་ཅིང་བསྟོད། །



གླིང་རྗེས་ཁྲག་རལ་ཆམ་ལ་ཕབ།
159
ཁྲག་རལ་བུ་མོའི་གླུ་སྣ་དྲོངས། །
ས་འདི་སྔར་རྒྱུས་ཆེ་ལེ་མིན། །
དེ་རིང་རྒྱལ་བློན་འཛོམས་ས་རེད། །
ང་འདྲ་ཐ་ཆུང་ཁྲག་རལ་མ། །
མོ་ལོ་སུམ་ཅུ་སོ་དྲུག་ཡིན། །
སྐྱེ་འགྲོ་ཡོངས་ཀྱི་སྲོག་བདག་ཡིན། །
འདིར་བཞུགས་རྒྱལ་བློན་རྣམ་པ་ཚོ། །
མེ་འབར་རྫས་ཀྱི་འཕྲུལ་འཁོར་དེ། །
མཁོ་བའི་ནམ་ཟླ་ནམ་དུས་རེད། །
ཆུ་དང་གད་པ་གཡང་ས་དེ། །
སྒྱུ་མ་ངོམ་དུས་ནམ་ཟླ་རེད། །
སྒར་སྲུང་ཕེབས་དགོས་ཅི་ལ་རེད། །
མི་ཉག་གཡུ་རྩེ་རྒྱལ་པོ་ཁྱོད། །
གུ་ལང་དབང་ཕྱུག་གྲུབ་པས་ཟེར། །
མི་དང་མི་བཞིན་གླེང་རྒྱུ་ཡོད། །
སྣ་ཚོགས་སྒྱུ་མའི་ཆོ་འཕྲུལ་དེ། །
མི་དགོས་དུས་ན་རྡུལ་ལྟར་འཚུབ། །
དབྱིངས་ནས་ཐོག་ལྕེའི་འཕྲུལ་འཁོར་དང་། །
བར་སྣང་རླུང་གྲིའི་འཕྲུལ་འཁོར་གྱིས། །
ས་གཞི་སྟོབས་འཕྲུལ་སྟེང་འོག་བསྒྱུར། །
སྟོབས་རང་དབང་ཡོད་དུས་མ་བྱས་ན། །
གཞན་ལ་རེ་དུས་ཨ་དགོས་ཆུང་། །
འཇམ་ཤུ་རེ་མི་ཡུལ་ཅི་ལ་འགྲོ། །



160
བདུད་གླིང་གཡུལ་འགྱེད། །
ཤར་བདུད་གདུག་པའི་བུ་རྒྱུད་ཚོ། །
ནག་པོ་སྟོང་བདུད་ལན་མེད་ཁྱོད། །
མཁས་པ་སྒྲོགས་ལ་དབང་ཐོབ་ཟེར། །
བདུད་རྒྱལ་གཉན་ལ་བློ་འདྲི་གྱིས། །
ཕོ་རང་ཚོད་མ་ཤོར་ལས་གཅིག་གྱིས། །
དམར་པོ་བཙན་སྐྱ་འབུམ་ཐུབ་ཁྱོད། །
མཚོན་གྱི་འཕྲུལ་འཁོར་དབང་ཐོབ་ཟེར། །
དམར་པོ་བཙན་ལ་བློ་འདྲི་གྱིས། །
ཕ་རང་ཚོད་མ་ཤོར་ལས་གཅིག་གྱིས། །
ཤེད་ཆེན་འགྲན་གྱི་ཡ་མེད་ཁྱོད། །
དཔུང་པས་གླང་ཆེན་རྡེབ་ཡིན་ཟེར། །
ཉམས་པ་དམུ་བདུད་བློ་འདྲི་གྱིས། ། །
ཕོ་རང་ཚོད་མ་ཤོར་ལས་གཅིག་དགོས། །
དཀར་པོ་ཤེ་ལེ་ལག་རིང་ཁྱོད། །
སྒྱུ་མའི་འཕྲུལ་ལ་དབང་ཐོབ་ཟེར། །
ཐེའུ་རང་འཕྲུལ་ལ་བློ་འདྲི་གྱིས། །
རང་ཚོད་མ་ཤོར་ལས་གཅིག་དགོས། །
ང་ཐ་ཆུང་བུ་མོ་ཁྲག་རལ་མས། །
མཐོན་པོ་རི་བོའི་རྩེ་ནས་འགུགས། །
རྒྱ་མཚོ་ཆེ་ཡང་ཧུབ་ཀྱིས་འཐུང་། །
ཉི་ཟླ་བརྗིད་ཀྱང་འོད་དང་འགྲན། །
གེ་སར་རྔམ་ཡང་སྟོབས་དང་འགྲན། །
ཉིན་ལ་མི་གཡེལ་ཐབས་ཤེས་ལྟ། །



གླིང་རྗེས་ཁྲག་རལ་ཆམ་ལ་ཕབ།
161
མཚན་ལ་མི་གཡེལ་བླ་ཚེ་རྐུ། །
འཕྲུལ་ཆེན་ཡོངས་རྫོགས་མ་འགྱེད་བར། །
ནག་ཤོད་ཡུལ་དེར་འགྲོ་ལེ་མིན། །
དཔེར་ན་འདྲ་མ་ཨེ་འདྲ་གདའ། །
སེང་གེ་དཀར་ཡག་གངས་ལ་རྔམ། །
རྩལ་དྲུག་འཛོམས་ཚེ་སྡེར་བཞི་བསྒྲད། །
ནམ་ཞིག་གངས་རི་ཞུ་སོང་ན། ། །
སེང་ལྕམ་ཅི་ཡོང་ལས་བསྐོས་རེད། །
རྒྱ་སྟག་ནགས་རི་འཛོམས་དུས་རྔམ། །
གྲ་ཡག་རྒྱས་ཚེ་སྡེར་བཞི་བསྒྲུད། ། །
ནམ་ཞིག་ནགས་རི་བསྲེགས་སོང་ན། །
རྒྱ་སྟག་ཅི་ཡོང་ལས་བསྐོས་རེད། །
གཙང་རྒྱས་ཆབ་ལ་གསེར་ཉ་འཁོར། །
གཙང་ཆབ་རྒྱས་ཚེ་མཚོ་མཐའ་བསྐོར། །
ནམ་ཞིག་ཉི་མས་བསྐམས་སོང་ན། །
གསེར་ཉ་ཅི་ཡོང་ལས་བསྐོས་རེད། །
རྒྱལ་བློན་འཛོམས་ཚེ་དགྲ་ལ་རྔམ། །
དཔུང་དམག་ལྡན་ཚེ་འཐར་ར་འཆའ། །
ནམ་ཕུགས་དཔུང་གིས་མ་བརྟན་ཚེ། །
རྒྱལ་བློན་ཅི་ཡོང་ལས་བསྐོས་རེད། །
ཁ་སང་སྐུ་མཆེད་རྣམ་པ་གཉིས། །
བཀྲོངས་པའི་ཤ་ལན་མ་ལོན་ན། །
ལུས་འཁོར་གསུམ་བསྐོར་བ་ཨ་དགོས་ཆུང་། །



162
བདུད་གླིང་གཡུལ་འགྱེད།
སང་ལ་སྐྱོད་རྩིས་བདེན་ངེས་ན། །
ཝ་རྔ་མ་ཤ་ལེ་བྲོས་པ་ལས། །
སྟག་འཛོམས་དྲུག་ཉིལ་ལེ་ཤི་ན་དགའ། །
ཟེར་ཡང་ཟེར་ལ་བདེན་ཡང་བདེན། ། །
དེ་ཚོ་འདིར་བཞུགས་ཡིད་ལ་ཞོག །
ཅེས་ གླུ་དེ་ལྟར་བླངས་ པས་ ཐམས་ཅད་གོང་གི་བདུད་ ལྷའི་ལུང་ལ་ཆ་
འཇོག་བྱས་རུང་བདུད་མོ་ངན་དབང་བཙན་པ་དང་གླིང་ལྷས་བཀུག་ པའི་་་
དབང་གིས་འགྲོ་རྒྱུ་བཤོལ་ཏེ་མེ་འབར་རྫས་ཀྱི་འཕྲུལ་འཁོར་གྱིས་དང་པོ་དམག་
སྒར་ཕྱི་ནས་ཆབ་མཚོ་དཔག་ཚད་འཁྱིལ་བ། དེའི་ཕྱི་ལ་གད་པ་སྟོང་བརྩེགས་
ཡོད་ པ། དེའི་ ཕྱི་ ལ་ མེ་ དཔུང་ དཔག་ ཚད་ ཙམ་ འབར་ བ་ ཞིག་ ཏུ་ བསྒྱུར།
ནང་དུ་བྱ་སྤུ་སྣ་ཚོགས་དང་། ལྕགས་ཕྱེ་དང་ཟངས་ཕྱེ་ལ་བརྫུས་པའི་དཔུང་
བྱ་འཕྲུ་ཅན་སྣ་ཚོགས་ཡོད་པ་བདུན་ཁྲི་ཐམ་པ་མངོན་སུམ་ལྟར་བསྒྱུར་ཏེ་དཔུང་
དམག་གིས་ཇི་བྱེད་པ་ལྟར་དབྱེར་མི་ཕྱེས་པར་གནས། ཉི་མ་དེའི་ཕྱི་ནངས་
རང༌ རང་ གི་ སྟོབས་ འཕྲུལ་ ལ་ བརྩོན་ བཞིན། ཞག་ བདུན་ གཉིས་ གོང་།
དབྱིངས་ནས་ ཐོག་ལྕེའི་འཕྲུལ་འཁོར་དང༌། བར་སྣང་རླུང་གྲིའི་འཕྲུལ་་་་་
འཁོར། ས་གཞིར་སྟོབས་ཀྱི་ཕུང་སྐྱོགས། གཞན་ཡང་སྦྱོགས་དང་རལ་གྲི་
མཚོན་གྱི་འཕྲུལ་འཁོར་སོགས་ཡོད་པ་བྱས་ནས་རང་རང་ལ་འགོ་བའི་བདུད་
རྣམས་མཆོད་རྒྱུར་བརྩོན་པར་བྱེད་དོ། ། །
ཉི་མ་དེ་ཡི་དུས་སུ་ཚོ་དྲུག་གླིང་དཀར་ཁྲ་མོའི་གཙོ་བདག་མགོ་ནག་ཡོངས་
ཀྱི་མགོན་སྐྱབས། ནག་ཕྱོགས་བདུད་དགྲའི་གཤེད་མ། གླིང་རྗེ་གེ་སར་རྒྱལ་
པོ་དེ་དཔའ་རྟུལ་ཕུ་ནུ་དཔུང་དང་བཅས་པས་མཐའ་ནས་བསྐོར་བའི་དུས།
གླིང་རྗེ་གེ་སར་རྒྱལ་པོས་ཨ་ཁུ་སྤྱི་དཔོན་དང་བཀའ་གྲོས་ཞིབ་པར་མཛད་རྗེས་
སླར་དཔའ་རྟུལ་རྣམས་གྲོས་རར་འདུས་ནས་ཐམས་ཅད་ཀྱི་གྲོས་དོན་ཐུགས་སུ་



163
གླིང་རྗེས་ཁྲག་རལ་ཆམ་ལ་ཕབ།
ཆུད། དེ་ནས་སྟག་རོང་དཔོན་དང་གདོང་བཙན་གཉིས་ལས་གུར་དུ་མ་བོས་
གོང་ལྷ་དང་བླ་མའི་ཁྲུས་དང་སྒ་སྡེའི་མེ་ཐུན་སོགས་གནང་རྗེས་ནང་དུ་བོས་ཏེ་
གྲལ་མདོར་གདན་རྐྱང་གི་སྟེང་དུ་བཞག་ནས་གླིང་གི་གཟུ་ཕ་ཁྲིམས་ཀྱི་དཔོན་པོ་
འཕྲུལ་གྱི་ལྷ་བློན་གྱིས་བཀའ་དོན་གྱི་གླུ་འདི་ལྟར་བླངས་སོ། །
ཨོཾ་མ་ཎི་པདྨེ་ཧཱུྃ། །
གླུ་ཨ་ལ་ཐ་ལ་ཐ་ལ་རེད། །
ཐ་ལ་ལ་མོ་ལ་ལ་རེད། །
ལ་ལ་ངག་གི་འགུག་ལུགས་རེད། །
སྤྱི་བོ་བདེ་ཆེན་འཁོར་ལོ་ནས། །
དྲིན་ཆེན་རྩ་བའི་བླ་མ་མཁྱེན། །
སེམས་གཡེངས་མེད་རང་ཞལ་མཇལ་བར་ཤོག །
ཆོས་སྐུ་སྣང་བ་མཐའ་ཡས་མཁྱེན། །
ལོངས་སྐུ་ཐུགས་རྗེ་ཆེན་པོ་མཁྱེན། །
སྤྲུལ་སྐུ་པདྨ་འབྱུང་གནས་མཁྱེན། །
ས་འདི་ཟི་གླིང་རོང་སུམ་མདོ། །
ཡང་སྒོས་རྒྱལ་བློན་སྐུ་མདུན་རེད། །
ཆོས་དང་སྲིད་ཀྱི་ཁྲིམས་ར་རེད། །
ང་འདྲ་ང་ངོ་མ་ཤེས་ན། །
གླིང་ཚོ་དྲུག་དར་ནས་གཟུ་པ་དར། །
གཟུ་བདེན་རྫུན་དབྱེ་ཞིང་དཀར་ནག་ཕྱེ། །
རྒྱལ་ཁྲིམས་གཡོ་མེད་གཟུ་དཔོན་བྱེད། །
ཆོས་སྲིད་འཇིག་རྟེན་རྒྱན་ལ་ཆེ། །
གླིང་གི་རྒྱལ་རབས་བཅོ་བརྒྱད་ལ། །



164
བདུད་གླིང་གཡུལ་འགྱེད།
ང་གཟུ་ཕ་བློན་རབས་བཅོ་བརྒྱད་ཡིན། །
ཨ་སྔོན་མཐོང་རྒྱ་ཆེ་ཡང་རུང་། །
དེ་འོག་ཡོད་པའི་ཉི་ཟླ་དེ། །
གླིང་ཆེན་བཞི་ལ་རང་དབང་ཆེ། །
རི་རབ་མཐོ་རྒྱ་ཆེ་ཡང་རུང༌། །
དེ་ལྟག་ཡོད་པའི་གསེར་རི་བདུན། །
འཛམ་བུ་གླིང་ལ་རང་དབང་ཆེ། །
གླིང་རྒྱལ་བློན་གོ་ས་ཆེ་ཡང་རུང་། །།
ཁྲིམས་གཅོད་གཟུ་ཕ་རང་དབང་ཆེ། །
ཆོས་ཁྲིམས་དར་གྱི་མདུད་པ་ལ། །
དར་མདུད་པ་རྒྱག་མི་གཟུ་ཕ་ཡིན། །
རྒྱལ་ཁྲིམས་གསེར་གྱི་གཉའ་ཤིང་དེ། །
ཡང་ལྗིད་འགྱོགས་མི་གཟུ་ཕ་ཡིན། །
ཡུལ་བདེ་དར་དཀར་ཡུག་འགྲིལ་ལ། །
རས་དར་དཀར་ཁ་ཚར་གཟུ་ཕ་ཡིན། །
དེ་རང་བསྟོད་མིན་ཏེ་འདྲ་མ་ཡིན། །
དེ་ནས་མ་བཞི་དཔོན་པོ་དང༌། །
ཕོ་རྒོད་གདོང་བཙན་ཨ་དཔལ་གཉིས། །
གསོན་ཟེར་ན་རིག་པ་གྲུང་ལ་ཕྱུངས། །
དབུ་ནག་བོད་ཀྱི་རྒྱན་གཅིག་ལ། ། །
ས་གསུམ་འགྲན་མེད་གེ་སར་རྒྱལ། །
རྫུ་འཕྲུལ་མངའ་བརྙེས་མཁྱེན་བརྒྱའི་བདག་
ཕ་ཁུས་འགྲན་སྣང་ཆེ་ལེ་རེད། །



གླིང་རྗེས་ཁྲག་རལ་ཆམ་ལ་ཕབ།
165
ཞེའུ་ཁྱི་ཡིས་སེང་ལ་འགྲན། །
གཟུགས་གཞི་འཐོར་བའི་སྔ་ལྟས་རེད། །
སྟག་རོང་དཔོན་གྱིས་རྒྱལ་ལ་འགྲན། །
གདན་ས་འཆོར་བའི་སྔ་ལྟས་རེད། །
བདེན་པའི་རྒྱུ་འབྲས་ཁྱད་དུ་བསད། །
རང་རྒྱལ་གཞན་ཕམ་ཟུག་ངུ་ཆེ། །
རྒྱལ་ཁྲིམས་གསེར་གྱི་གཉའ་ཤིང་སྟེ། །
ཁྲིམས་ཡིག་ཞལ་ལྕེ་བཅུ་གསུམ་ལ། །
བདག་དབང་ཡོད་དུས་མ་ཞིབ་ཉེས། །
བྱ་བ་ཉེས་མེད་དགུ་པ་ཡིན། །
ཉེས་དགུའི་ཁྲིམས་ལ་བཤགས་པ་མེད། །
ཁྲིམས་ཡིག་ཞལ་ལྕེའི་ནང་ལས་གསལ། ། །
གསན་བཞེས་གནང་ངམ་སྟག་རོང་དཔོན། །
སྔར་བྱས་ལས་ལ་བཤགས་པ་བབས། །
ཕྱིན་ཆད་གང་བཞེད་ཅི་གསུང་པ། །
ཉམས་མེད་སྒྲུབ་པའི་ཁས་ལེན་འཚལ། །
དྲིན་ཆེན་ཡིད་བཞིན་ནོར་བུ་དེར། །
ཐུགས་ཁྲོ་བ་ཡོད་ཀྱང་འཛིན་པ་མེད། །
གཉེན་ཁུ་བོ་ཡོངས་ལ་ཐུགས་བརྩེ་ཆེ། །
མ་སྐྱེ་འགྲོ་ཡོངས་ལ་བྱམས་པ་ཆེ། །།
སྒོས་སྟག་སྲས་རྣམས་ལ་བརྩེ་གདུང་ཆེ། །
དེ་ཕྱིར་བཀའ་གསལ་ཕེབས་དོན་ལ། །
རི་གསེབ་སྤྱང་ཀིའི་བྱས་རྗེས་ལ། །



166
བདུད་གླིང་གཡུལ་འགྱེད།
འུར་ཁྲ་རིང་རྫོང་མདའ་ལོས་བབ་ཀྱང་། །
དེ་མི་བྱེད་རྫི་བོས་ངང་རྒྱུད་བསྲིངས། །
སྣང་སྲིད་ལྷ་འདྲེའི་ངོ་དྲིན་སྲུང་། །
སྟག་རོང་གདོང་བཙན་བྱས་རྗེས་ལ། །
གནས་དབྱུངས་ཉེས་ཆེན་ལོས་བབ་ཀྱང་། །
དེ་མི་བྱེད་རྒྱལ་མཆོག་ངང་རྒྱུད་བསྲིངས། །
སྲས་རྒྱུད་རྣམས་ཀྱིས་ངོ་དྲིན་སྲུང་། །
ལུགས་གཉིས་མགོ་ནག་ཡོངས་ཀྱི་གཙོ། །
ཕྱི་མའི་སྐྱབས་གནས་འཁོར་ལོའི་མགོན། །
ཤིན་ཏུ་བཀའ་གཉན་སྐུ་བརྗིད་ལས། །
ལིང་དར་མཚོན་སྣ་ལྔའི་ཟོང་ཡུག་བརྒྱ། །
གྲ་ཡག་སྟག་ལྤགས་བཅུ་གསུམ་ཚན། །
གསེར་དངུལ་རྡོ་ཚད་སྣེ་གྲངས་བརྒྱུ། །
གོང་ས་དཔོན་ལ་ཆེ་བཤགས་དགོས། །
འབུམ་པའི་ལྷ་སྲས་ཞལ་དཀར་མཆེད། །
སྤྱི་དཔོན་སེང་བློན་མཆེད་གཉིས་ལ། །
གྲ་ཡག་གཟིག་ལྤགས་བཅུ་གསུམ་ཚན། །
རེ་རེ་ཚན་པ་གྲངས་མཉམ་དགོས། །
དཔའ་རྟགས་དགྲ་མཐའ་བཅོམ་ནུས་ན། །
ཨ་ཁུ་སྔར་ལམ་རང་སར་འཇོག །
ཙན་དན་སྟག་གདན་རང་བབ་གདན། །
སྟག་རོང་ཆུས་སྲིད་སྲས་རྒྱུད་གཙོ། །
རང་སྣང་ལམ་འཁྱེར་ཆོག་ཤེས་མེད། །



གླིང་རྗེས་ཁྲག་རལ་ཆམ་ལ་ཕབ།།
167
ལྷ་རིའི་མགོ་ལ་ལྷ་བསངས་དང་། །
ཀླུ་རིའི་མགོ་ལ་ཀླུ་བསངས་དང༌། །
ཤར་རྨ་རྒྱལ་སྤོམ་རར་སྒེར་བསངས་སོགས། །
ཁྲིམས་ཀྱི་བབ་ཐང་དུ་མ་ཡང་། །
ཡང་བཟོས་སྲས་རྒྱུད་ངོ་དྲིན་ཡིན། །
སླད་ནས་བག་ཡོད་སྤྱོད་པ་གཟབ། །
གདོང་བཙན་པོ་བུ་ཡི་ཨ་དཔལ་བུ། །
དམར་པོ་མེ་རི་འབར་བ་ལ། །
ཤིང་སྐམ་འབུད་ཁ་ཅི་ལ་བབ། །
ཡུལ་གྲུར་ཆུ་ཆེན་འབབ་ས་ལ། །
ཆར་ཆུའི་ཁན་པ་ཅི་ལ་བབ། །
ཡུལ་གྲུ་མི་མཐུན་རྩོད་གཞི་དུས། །
དབྱེན་ཁས་སླར་དཀྲུག་ཅི་ལ་བྱེད། །
ཁྲོ་ཐུང་བློ་ལོག་སྐྱེ་བའི་དུས། །
གཏིང་གྱོད་གདོང་བཙན་ཅི་ལ་འཚོ། །
ཁྱོད་ཤེས་མེད་བ་གླང་གསེར་རྒྱུན་ཅན། །
ཕོ་གསར་རང་སྣང་ཆེ་བའི་བུ། །
ཨ་ཙི་མི་ཡི་ཧམ་ཤེད་ལ། །
སྐྱིད་ཉི་མས་གླིང་བཞི་བསྐོར་ལེ་དང་། །
སྒྲོན་མེས་ཁང་པ་གསལ་ལེ་གཉིས། །
འདྲ་བསམ་ཡོད་དེ་འདྲ་ལེ་མིན། །
མུན་པ་བསལ་ལུགས་ཁ་ཁ་རེད། །
ཁུ་བྱུག་སྔོན་མོའི་གསུང་སྐད་དང་། །



168
བདུད་གླིང་གཡུལ་འགྱེད།
ཏིང་ཏིང་བྱིའུའི་སྙན་འགྱུར་གཉིས། །
འདྲ་བསམ་ཡོད་དེ་འདྲ་ལེ་མིན། །
སྙན་པས་ཁྱབ་ལུགས་ཁ་ཁ་རེད། །
རྒྱ་སྟག་ཁྲ་མོའི་འཛོམ་དྲུག་དང༌། །
སེ་ཆུང་གྲུམ་པའི་གྲ་ལོ་གཉིས། །
འདྲ་བསམ་ཡོད་དེ་འདྲ་ལེ་མིན། །
ལུས་གྲ་འཛོམ་མེ་རི་ཁ་ཁ་རེད། ། །
འཛམ་གླིང་དབང་སྒྱུར་རྒྱལ་པོ་དང་། །
ཡུལ་གྲུ་དབང་བའི་དཔོན་པོ་གཉིས། །
དབང་འདྲ་བསམ་ཡོད་དེ་འདྲ་ལེ་མིན། །
ཐོབ་སྟོབས་འབྱོར་མངའ་ཐང་ཁ་ཁ་རེད། །
ཡུལ་གཞན་རྒྱང་འབུད་གཏོང་བ་འམ། །
ཁྲིམས་ལུགས་བཀོད་འདོམས་དགོས་ངེས་ཀྱང་། །
སྐུ་མཆེད་སྲས་ཀྱི་ངོ་དྲིན་འཇོག །
སྟག་རོང་རང་གཞིས་བཟུང་ཆོག་མེད། །
སྟག་བདེ་འབོ་ལ་གསར་རྙིང་ནས། །
གདམ་དུད་དུད་གྲངས་སུམ་བརྒྱ་དང་། །
རང་སྒེར་རྒྱུ་ནོར་མིག་གསལ་བཅས། །
ལྡོང་གི་སྤྱི་དཔོན་རྒྱལ་པོ་ལ། །
ཞེ་གནག་བཀུར་བཏབ་ཉེས་འགལ་དུ། །
ཚེ་འདིར་སྐྱིད་སྡུག་ཅི་མཛད་གྱིས། །
བློན་གྲལ་འབངས་སྡེ་གཞུང་བཟང་དགོས། །
ཕ་དང་ཁུ་བོ་ཁྱད་པར་མེད། །



གླིང་རྗེས་ཁྲག་རལ་ཆམ་ལ་ཕབ།
169
བུ་ལ་བུ་བཞིན་ལེགས་ཚར་ན། །
སྐུ་ཆུས་ཟིན་པ་རང་ལག་ཡིན། །
མ་མྱོང་མ་ཚར་མ་སྐྱེས་ཚེ། །
སྣ་ཚོགས་ཅི་འབྱུང་ངེས་མེད་རེད། ། །
འདི་དོན་གཟུ་ཕས་བཀའ་བཅད་ཡིན། །
མཐོན་པོས་ང་ཆེ་ཤོད་ས་མེད། །
ཁྲིམས་འགོ་ཨ་སྔོན་དགུང་ལས་མཐོ། །
ཁྲིམས་ཐིག་དགུ་ཐིག་ལས་ཀྱང་དྲང་། །
ཁྲིམས་གཞི་ས་གཞི་ལས་ཀྱང་བརླིང་། །
གཟུ་ར་སླག་གསེར་ཁྲབ་དཔེ་བཞིན། །
ནང་ཕུ་ནུ་རྣམས་ལ་ཡང་བཟོས་བྱས། །
གཟུ་དྲང་ཐིག་ལ་ནི་བསྣོལ་རྫོགས་མེད། །
བདུད་ཡུལ་འཁྱར་བའི་བློན་ཚོགས་ཀྱི། །
ཀུན་གཞིའི་བསམ་པ་འགྱུར་མ་འགྱུར། །
རིམ་ས་ཕ་བཞིན་དུ་ལྟ་ཞིབ་བྱེད། །
གླུ་གོ་ན་རྣ་བའི་རྒྱུན་དུ་ཞོག །
མ་གོ་གླུ་ལ་འགྲེལ་བ་མེད། །
ཁྲོ་མཆོག་ཡབ་སྲས་ཐུགས་ལ་ཞོག །
ཅེས་བཀའ་བཅད་པ་ལྟར་ཐམས་ཅད་ནས་བསླབ་བྱ་གནང༌། སྟག་
རོང་དཔོན་ནས་ཅི་བྱ་མེད་པར་ལེགས་སོ་ཞུ་དགོས་བྱུང་ནས་ཕྱིས་མི་འགྱུར་བའི་
གན་རྒྱུ་ཕུལ། དེ་ནས་ལྷ་དང་བླ་མའི་མདུན་སར་རྩ་གསུམ་ལྷ་ཡི་ཚོགས་འབུམ།
སྣང་གསལ་མར་མེའི་སྟོང་མཆོད། རྒྱ་ཇ་དམར་པོའི་བཞེས་སྐྱེམས་ སོགས་
ཕུལ་ཞིང་སྐུ་འགྱེད་གསེར་ཊམ་ལྔ་རེ་ཕུལ། ལྷ་དང་བླ་མའི་ཐུགས་དགོངས་



170
བདུད་གླིང་གཡུལ་འགྱེད།
དྭངས་པར་བྱས། གླིང་གཟུ་པ་ཆེན་པོས་ཨ་ཁུ་སྒོམ་ཆེན་གཏིང་མེད་དང་རྒྱལ་
མཆོག་གེ་སར་རིན་པོ་ཆེའི་བཀའ་ལྟར་གདུག་པ་རྒྱལ་བློན་ལ་མཐུ་ཟོར་རྒྱག་
དགོས་པའི་བཀའ་བཅད་བྱུང་བ་བཞིན་རྒྱལ་དཔོན་ནས་ལེགས་པར་སྒྲུབ་རྒྱུ་
དང་། ཉ་ཚ་དང་གཟིག་འཕེན་གཉིས་ནས་ལེགས་ཞུས་ཀྱིས་གདོང་བཙན་སྤྱི་
དཔོན་ཤོག་ལ་འཇོག་རྒྱུ་མཛད་ནས་བྱ་བ་འཕྲོ་གཙང་ཞིང་རྟེན་འབྲེལ་ལེགས་
བྱས་ཕུན་སུམ་ཚོགས་པར་གྱུར།
གོང་མ་ལྷ་ཡི་བདེན་ཚིག་གིས། གཉེན་ཡང་དགྲ་ལ་དགྲ་ཡང་གཉེན།
གནོད་སྐྱེལ་བྱ་བ་ཕན་དུ་བསྒྱུར། རྟེན་འབྲེལ་ཡ་རབས་མཆོག་ཏུ་ཤིས། དེ་
ནས་ཉི་མ་དེ་ཡི་ཕྱི་ནང་སྒོམ་ཆེན་གཏིང་མེད་ཀྱིས་གཏོར་ཟོར་འདྲེན་པ་ལ་་
ཐུགས་ཐག་ལེགས་རུང༌། ཨ་ཁུ་ཁྲོ་རྒྱལ་ནས་གནམ་ལྕགས་ཐོག་ལྕེ་འདྲེན་པ་ལ་
མོས། དེ་ཡི་དུས་སུ་དེལ་ཆེན་མཚོ་ཁུག་གི་གསེང་ཞིག་ཏུ་བོན་གཏོར་ཟོར་ཆེན་
པོའི་སྒྲུབ་པ་འབད་ཅིང་སྐུ་སྲུང་སྟག་རོང་རང་ཚང་གི་སྲས་བློན་དཔུང་བཅས་
ཀྱིས་མཛད། དེ་ནས་ཞག་ལྔའི་གོང་ཉམས་པ་བདུད་ཀྱི་ནང་ཚན་སྲིན་བདུད་
ཁྲག་རལ་མ་དེ་མིང་པོ་ཤོར་བའི་སྡུག་བསྔལ་དང་མཐུ་རྩལ་ཆེ་བའི་ང་རྒྱལ་དང་
གདུག་རྩུབ་ཀྱིས་ཁེངས་ཏེ་མོ་རང་གཅིག་པུར་གླིང་སྒར་དུ་གཏང་མ་ལེན་དུ་འགྲོ་
རྒྱུ་བྱས་ནས་ཐོན་རྩིས་ལ་ཀུན་གྱིས་བཤོལ་ཡང་བཤོལ་མ་ཐོབ་སྟེ། གཡུ་རྩེ་རྒྱལ་
པོ་དང་ཤེ་ལེ་ལག་རིང་གསུམ་དཔུང་བསྒྲིག་རྒྱུ་ཁ་དན་བྱས་ནས་རང་རང་གི་
ཆས་གོས་གོ་མཚོན་གྱིས་བསྐོར་ཞིང་འཕྲུལ་གྱི་རྟ་གསུམ་ལ་བཞོན་ནས་སྒར་ནས་
ཐོན་པ་དང་། དགྲ་ལྷ་གཉན་སྟག་དེ་ཉིད་གསེར་གྱི་སྦྲང་མ་ཞིག་ལ་སྤྲུལ་ནས་
སྐྱེས་མཆོག་དགྲ་ལྷའི་རྒྱལ་པོའི་སྙན་གོང་གཡས་སུ་བབས་ནས།
ཀྱི། འཛམ་གླིང་སྐྱོང་བའི་རྒྱལ་པོ། སྙན་དབང་དམ་པ་གསོན་དང་།
ཉམས་པ་གདུག་པའི་ཁྲོད་ནས། དམ་སྲི་བདུད་མོ་ནག་མོ། བདུད་ཕོ་གཡུ་
རྩེ་རྒྱལ་པོ། བློན་པོ་ཤེ་ལེ་ལག་རིང་། དམ་སྲི་མི་མིན་གསུམ་པོ་དཔུང་་་་



s
གླིང་རྗེས་ཁྲག་རལ་ཆམ་ལ་ཕབ། 171 །
བསྒྲིགས་སྒར་འདིར་ཐོན་རན། ལྷ་སྒར་ནང་དུ་ཤོར་ན། ནགས་ཚལ་མེ་
ཡིས་བསྲེག་བཞིན་ཇུས་ལ་འཕོ་འཕྱུག་སྲིད་ཡོང་། གེ་སར་ཁྱེད་ཀྱི་སྤྲུལ་པ།
སྟག་ཆས་ཅན་ལ་བརྒྱ་ཕྲག རྒྱལ་པོའི་སྐུ་ཡི་སྲུང་བ། ཞེ་རྟུལ་ཁྲ་གླག་སྤྱང་
གསུམ། ངེད་ཅག་དགྲ་ལྷའི་དམག་ཚོགས། མྱུར་བར་ཤུགས་ཀྱིས་བསྐྱོད་
ཡོང་། ལྷ་བདུད་གཉིས་པོ་སྟོབས་འགྲན། གནམ་ ས་ ཆ་ ལང་ རྡེབ རྡེབ།
ཐུགས་གཞི་སྤོབས་པ་མ་ཆུང་། བདུད་མོ་དགྲ་ལྷས་བཅིངས་ཡོང་། འདུལ་
མཛད་དགྲ་ལྷ་མཆོག་གོ དེ་ཚེ་ གཞིས་ སྡོད་ལྷ་བླས། གུ་རུ་གྲགས་པོའི་་་
གསལ་སྣང་། ལྷ་སྔགས་ཁྱེར་སོ་མ་བྲལ། བཀའ་སློབ་མྱུར་དུ་གནང་འཚལ།
ཞེས་ཞུས་ནས་ལྷ་ཀླུ་གཉན་གསུམ་སེར་སྤྲིན་ཆད་པ་ལྟར་བདུད་ཀྱི་རྒྱལ་བཙུན་
བློན་གསུམ་གྱི་གདོང་ལེན་ལ་ཕེབས་སོ། །
དགྲ་ལྷ་གེ་སར་རྒྱལ་པོ་དེ་ཉིད་རླུང་སེམས་རྟ་ལ་བསྐྱོན་ནས་གླིང་གི་བླ་མ་
དང་ཨ་ཁུ་སྒོམ་ཆེན་གཏིང་མེད་བཅས་ཀྱི་མདུན་སར་ཕེབས་ནས་ལྷ་ལུང་ཉམས་
མེད་བཀའ་བསྩལ། གུ་དྲག་གི་གསལ་སྣང་དང་ལྷ་སྔགས་ཁྱེར་སོ་གསུམ་མི་
འབྲལ་བ་བྱེད་དགོས་པའི་བཀའ་སློབ་གནང༌། དེ་ནས་རྒྱལ་མཆོག་རིན་པོ་
ཆེས་དགྲ་ལྷའི་གོ་མཚོན་སྣ་དགུ་སྐུ་ལ་བརྗིད་པར་བཀླུབས་ཏེ་མཇལ་ན་སེམས་
ཡིད་སྤྲོ་བ། དགྲ་བཞི་ཟིལ་གྱིས་ནོན་ལེ། ཝེར་མ་ངང་གིས་འདུ་བ། དགྲ་
ལྷ་གྲིབ་བཞིན་འགྲོགས་པ། ལྷ་དབང་གཡུལ་དུ་ཆས་པ་ལྟར་ཆིབས་པ་རྐྱང་
རྒོད་འཕེར་བ་མཐོང་དགའ་སྐྱིད་པའི་གོང་དུ་ཆིབས། འདན་མ་དང་སྒ་སྡེ་
དཔའ་ལ་གསུམ་ཡང་དཔའ་བརྗིད་ཡིད་དུ་འོང་བ་དགྲ་དར་ཚུབས་སེ་སྐུ་འཁོར་
བཞི་པོ་བསྐལ་པའི་རླུང་ཆེན་བདུན་གྱི་ཤུགས་འགྲོས་ཀྱིས་བསྐྱོད་པ་ན། ཟི་
རོང་སྨད་ཀྱི་ཡང་འགག་དེར་རྒྱལ་བཙུན་བློན་གསུམ་དང་མདའ་སྟོང་སྤྲད་པ་
ལྟར་ཐུག་པས་བདུད་ཀྱི་རྗེ་བློན་གསུམ་ནས་དེ་མ་ཐག་ཤིན་ཏུ་རྔམ་པ་རང་འདྲ་
དབྱེར་མི་ཕྱེས་པ་བཅུ་རེ་འཁོར་དུ་བསྐོར་ནས་ཕྱི་ཆད་མེད་པར་བྱུང་བ་དང་
ir



172
བདུད་གླིང་གཡུལ་འགྱེད།
རྒྱལ་མཆོག་རིན་པོ་ཆེའི་སྐུ་གསུང་ཐུགས་ཀྱི་སྤྲུལ་པ་དཔའ་བོ་སྟག་ཆས་ཅན་བརྒྱ་
ཕྲག་དང༌། ལྷ་ཀླུ་གཉན་གསུམ་གྱི་སྤྲུལ་པ་བརྒྱ་ཕྲག་ཆུ་སྣ་ལྟར་བརྡོལ་ཞིང་།
དེ་ཡི་ནང་ནས་རྒྱལ་མཆོག་སྐུ་ཡི་སྤྲུལ་པ་མི་དཀར་ལྷ་ཡི་དབང་པོ་ལྟ་བུ་རྟ་དཀར་
གངས་སེང་ལ་སྒ་སྲབ་སྤྲས་འདྲའི་གོང་ལ་ཐོན་ནས་རྟ་ཁ་བཀག་གྲི་མགོ་འཕུར་
ནས་དགྲ་བོ་འདུལ་བའི་འགྱིང་གླུ་འདི་ལྟར་བཞེངས་སོ། །
ཨོཾ་མ་ཎི་པདྨེ་ཧཱུྃ། །
གླུ་ཨ་ལ་ཕ་རྒྱུད་ནམ་མཁའི་གླུ། །
ཐ་ལ་མ་རྒྱུད་ས་གཞིའི་གླུ། །
ལ་ལ་གཉིས་མེད་ཟུང་འཇུག་གླུ། །
ལྷ་དཀོན་མཆོག་རྩ་གསུམ་སྤྱི་བོར་བཞུགས། །
རྒྱབ་རྟེན་མཛོད་ལ་བདུད་ཚོགས་སྒྲོལ། །
ལྷ་ཀླུ་གཉན་གསུམ་དགྲ་ལྷའི་དཔུང༌། །
དཀར་ཕྱོགས་བསྟན་པ་སྲུང་བ་རྣམས། །
ད་རེས་མ་གཡེལ་འཕྲིན་ལས་མཛོད། །
སྙིང་རྗེ་ཁྲོས་པོའི་གཟུགས་སྐུ་བཞེངས། །
མངོན་སྤྱོད་དྲག་པའི་ལས་ལ་དགོངས། །
བསྟན་དགྲ་སྒེར་དགྲ་ཉམས་པའི་དགྲ། །
བླ་ཚེ་ལོངས་ལ་སྙིང་ཁྲག་བཞེས། །
མིང་ཙམ་མེད་པ་རྡུལ་དུ་རློགས། །
རྣམ་ཤེས་དབྱིངས་བཞུགས་ཐུགས་དཀར་བསྟིམ། །
བདེ་གཤེགས་རྒྱལ་བའི་སྲས་སུ་བསྒྱུར། །
གླུ་གོའམ་ཐོས་སམ་རྒྱལ་བཙུན་བློན། །
ས་འདི་ཚོ་འགག་དོག་གཅོང་རོང་ས། །



ལ་ལབ།
173་
གླིང་རྗེས་ཁྲག་རལ་ཆམ་ལ་ཕབ།
བདུད་ཕོ་མོ་གནོན་སའི་ས་ཆ་རེད། །
ང་འདྲ་ང་ངོ་མ་ཤེས་ན། །
ལྷ་ཆེན་ཚངས་པའི་སྲས་པོ་ཡིན། །
གཙུག་ན་རིན་ཆེན་ཚ་བོ་རེད། །
གེར་མཛོ་གཉན་པོའི་བུ་དོད་ཡིན། །
དཀར་ཕྱོགས་བསྟན་པའི་གཙུག་རྒྱན་ཡིན། །
འགྲོ་བ་བདེ་ལ་འགོད་མི་ཡིན། །
ནག་ཕྱོགས་ཉམས་བདུད་ཁ་གནོན་ཡིན། །
མངོན་སུམ་མགོ་སྐེ་འབྲལ་མི་ཡིན། །
གོང་མ་ལྷ་ནས་བསྐོས་ལེ་ཡིན། །
བསྐོས་པའི་མི་དེ་འཁྲུངས་པ་འདྲ། །
བཙུགས་པའི་ཤིང་དེ་སྐྱེས་པ་འདྲ། །
བུ་དོད་ལྷུན་གྱིས་གྲུབ་པ་འདྲ། ། །
འཕྲང་དོག་པོ་འདི་འདྲའི་ལམ་སོ་ལ། །
སྒུག་མ་དགོས་དགྲ་དང་འཕྲད་ལུགས་ལ། །
འདྲི་མི་དགོས་བདུད་ཀྱི་རྗེ་བློན་ཚོ། །
དོན་གལ་ཆེན་དེ་རིང་འཕྲད་པ་སྐྱིད། །
མི་ཉོབ་རྡུང་རྣམ་སྨིན་ལྕི་རོགས་རེད། །
བུ་དེ་དྲག་དཔའ་ཁ་མཉམ་ན་གསལ། །
ཕོ་སུ་རྒྱལ་དབྱེ་བ་དེ་ནས་འབྱེད། ། །
རྟ་སུ་མགྱོགས་མགྱོགས་དར་དེ་ནས་ལོན། །
སྨན་བུ་མོ་སྐྲ་དམར་སྲིན་མོའི་ངོ་༌། །
འདྲི་མ་དགོས་ཐ་ཆུང་ཁྲག་རལ་མ། །



174
དུ
བདུད་གླིང་གཡུལ་འགྱེད། །
ཞེ་སྡང་མེ་རི་འབར་བ་ལ། །
སྙིང་རྗེ་ཆུ་བོའི་ཁ་གནོན་རེད། །
ནུ་མ་མཆེ་བ་གཟེངས་ཞན་འདྲ། །
ཁྲོ་བ་ཆེན་པོའི་གཟི་བྱིན་གྱིས། །
མི་སྡུག་སྲིན་མོ་ཟིལ་གྱིས་གནོན། །
ཕོ་བདུད་གཡུ་རྩེ་རྒྱལ་པོ་ཁྱོད། །
ནུས་པ་མེད་པའི་ང་རྒྱལ་ཅན། །
དཔའ་རྩལ་མེད་པ་ཝ་མོའི་བུ། །
སྟོང་གཏམ་གཡུ་འབྲུག་སྒྲ་ལ་འགྲན། ། །
ལག་ལེན་ནམ་མཁའི་འཇའ་ཤར་ཁྱོད། །
ཨ་བ་རེ་ལ་སྙིང་རེ་རྗེ། །
གླིང་རྒྱལ་བློན་དཔུང་ལ་འགྲན་མི་ལ། །
ལྷ་ཀླུ་གཉན་གྱི་སྟོབས་རྩལ་དགོས། །
འཆི་བདག་འདྲ་བའི་ནུས་མཐུ་དགོས། །
རླུང་བསེར་བུ་འདྲ་བའི་དངོས་མེད་དགོས། །
གློག་དམར་པོ་འདྲ་བའི་མྱུར་མགྱོགས་དགོས། །
དཔུང་ཟད་མེད་ཆུ་བོའི་རྒྱུན་བཞིན་དགོས། །
ཨར་ཇག་ཇག་པའི་སྤྲང་དཔོན་ལ། །
དེ་ལ་མཛངས་པ་ཟེར་རབས་མེད། །
ཕོ་ངན་རུས་མེད་རྐུན་པོ་ལ། །
དེ་ལ་དཔའ་རྒོད་ཟེར་རབས་མེད། །
དེ་སྔ་བྱང་ལུང་རྐུན་ཇག་བྱས། །
ཕོ་རྒོད་གདོང་དང་མ་འཕྲད་འདུག །



གླིང་རྗེས་ཁྲག་རལ་ཆམ་ལ་ཕབ། །
175
ཉམས་ཆུང་མི་བསད་རྒྱུ་ནོར་འཕྲོག །
བྱས་པའི་ལས་འབྲས་རང་གི་སྡིག ། །
དེ་རིང་རང་ལ་སྨིན་ངེས་ཡིན། །
མཐོ་བ་དབྱིངས་ནས་འགྲོ་ལམ་བཀག །
རླུང་གི་སྤུ་གྲིའི་འཁོར་ལོ་བསྐོར། །
བར་སྣང་ཁམས་ནས་མི་ཤོར་ལེ། །
ཏིང་འཛིན་བཅད་རྒྱ་རིམ་བདུན་བཏབ། །
ས་གཞི་ཁམས་ནས་མི་འཆོར་ལེ། །
སྣང་སྲིད་དྲེགས་པ་ལས་ལ་བསྐུལ། །
ཁྱོད་དངོས་ཡོད་མིན་ཡང་ཐར་བསམ་མེད། །
དཔའ་རྩལ་ཡོད་ན་ངོམ་རན་རེད། །
སྒྱུ་མ་ཡོད་ན་སྟོན་རན་རེད། ། །
ད་རེས་ཡོད་ན་དེ་ཡོད་ཡིན། །
ད་རེས་མེད་ན་དེ་མེད་ཡིན། །
དེ་རིང་ཐར་བསམ་དགྲ་ལ་སྒྱུར། །
དགྲ་བསྒྱུར་ནག་པོ་བདུད་ལ་སྒྱུར། །
ཚུར་ཆས་ཕོ་རྒོད་ལྷ་དམག་དཔུང་། །
གནམ་ས་ཁ་འཐབ་ཡ་ང་མེད། །
གཤིན་རྗེ་འཕྲད་ཀྱང་ཕྱི་ནུར་མེད། །
སྐུ་སྲོག་ལྕགས་ལས་གྲུབ་ལེ་ཡིན། །
འཆི་མེད་རང་དབང་ཐོབ་ལེ་ཡིན། །
སྟོང་གསུམ་གཤོག་པའི་རལ་གྲི་འདི། །
བདག་འཛིན་ཕུང་པོ་གཅོད་པའི་གྲི། །



176
བདུད་གླིང་གཡུལ་འགྱེད།
སྐྱེ་རྒྱུད་རྩད་ནས་གཅོད་པའི་གྲི། །
གྲི་འདིའི་ལོ་རྒྱུས་ངོ་མཚར་ཆེ། །
དུས་ལ་བབས་ན་རིམ་པས་གསལ། །
མིན་ན་མགོ་འབུལ་དྭངས་ལེན་དགོས། །
བཟང་ངན་གླུ་ལན་སྨྲོས་ལ་ལྟ། །
གླུ་གོ་ན་གཏམ་གྱི་རྡོག་ག་ཡིན། །
མ་གོ་གླུ་ལ་འགྲེལ་བ་མེད། །
ཁྱོད་ཅག་ཡིད་ལ་དེ་ལྟར་ཞོག །
ཅེས་གླུ་དེ་ལྟར་བཞེངས་པས་བདུད་མོ་དམ་ཉམས་མོ་སྦྲུལ་ལ་ཚེར་ལྕག་
བྲབ་པ་ལྟར་ཤིན་ཏུ་ཁྲོ་ཞིང་འབར་ནས་བོང་རིང་རི་བྲན་དང་མཉམ་པ་ཁ་ནས་
ཁྲག་གི་ཆར་པ། སྣ་ནས་ནད་ཀྱི་ན་བུན་འཐུལ་བ། སྡིག་ པའི་མུན་པ་་་
འཁྲིགས་ཤིང༌། བདུད་རྒྱལ་ཁོ་ཡང་དེ་བཞིན་བདུད་ཀྱི་འཕྲུལ་ཆེན་པོའི་་་
སྟོབས་རྩལ་གཟུགས་བྱད་ཁྲག་རལ་མ་དང་མཉམ་པ་ས་གཞི་གཡོ་འགུལ་ཉིག་
ཉིག རི་བོ་འདར་ཤིག་ཤིག ཉི་མ་དམར་འོད་ལམ་ལམ། འོད་ཟེར་མི་
སྣང་བར་བསྒྲིབས་བཞིན་པར་ཕར་རིའི་རྩེ་ནས་བཟུང་། ཚུར་རི་བདུད་མོས་
བསྙིལ་རྩིས་ཀྱི་རྩལ་ཕྱུང་ནས་བདུད་མོ་དེས་དཔའ་རྔམ་གྱི་གླུ་འདི་ལྟར་བླངས་
པར་གདའོ། །
གླུ་ཨ་ལུ་འོ་ན་ཐ་ལ་རེད། ། །
འོ་ན་ངག་གི་འགུག་ལུགས་རེད། །
འོ་གཅིག་འོ་གཉིས་འོ་དང་དགུ། །
འོ་དགུ་སྟེང་ན་བཞུགས་པ་ཡི། །
གུ་ལང་དབང་ཕྱུག་འཕྲུལ་པོ་ཆེ། །
འཁོར་དུ་བདུད་རིགས་བྱེ་བ་འབུམ། །



གླིང་རྗེས་ཁྲག་རལ་ཆམ་ལ་ཕབ།
177
གནོད་བྱེད་བགེགས་རིགས་ས་ཡས་བསྐོར། །
སྐྱེ་འགྲོ་ཡོངས་ཀྱི་སྲོག་གཅོད་མཁན། །
དེ་རིང་ཐ་ཆུང་གྲོགས་ལ་བྱོན། །
དཔའ་རྟགས་གཏང་མ་ལག་ལ་ཞོག །
དགྲ་ཤ་དགྲ་ཁྲག་མཆོད་པ་འབུལ། ། །
བརྒྱ་སྟོང་ཁྲི་གསོད་ཁས་ལེན་འབུལ། །
རང་ཇུས་བསྟན་པ་དར་བར་ཤོག །
ས་འདི་རང་ས་འཕྲུལ་མེད་ཡིན། །
ང་འདྲ་ང་ངོ་མ་ཤེས་ན། །
ཀླུ་སྲིན་མི་མིན་སྲས་མོ་ལ། །
ཨ་མ་སྟོབས་ཆེན་དབང་བྱེད་ལ། །
སྣང་སྲིད་ལྷ་འདྲེ་ཀུན་ཀྱང་འདུ། །
མི་ཆེན་ལྷ་འདྲེའི་སྲས་རེ་འཁྲུངས། །
སྒོ་ང་རང་མདོག་ནང་ནས་རྡོལ། །
སྟོབས་རྩལ་འགྲན་མེད་ཡོངས་ལ་གྲགས། །
ང་འདྲ་ཐ་ཆུང་ཁྲག་རལ་མ། །
མོ་བདུད་ཀུན་གྱི་རྗེ་མོ་ཡིན། །
སྐྱེ་འགྲོ་ཡོངས་ཀྱི་སྲོག་བདག་ཡིན། །
སངས་རྒྱས་བསྟན་པའི་དགྲ་བོ་ཡིན། །
གླིང་སྡུག་ཁྱོད་ཀྱི་དམ་སྲི་ཡིན། །
དམ་ཆོས་མི་བདེན་འགྲེལ་བ་མེད། །
དགེ་འདུན་མི་བདེན་སྲུང་བྱ་མེད། །
སངས་རྒྱས་མི་བདེན་ལྟ་བ་མེད། །



178
བདུད་གླིང་གཡུལ་འགྱེད། །
སེམས་ཅན་མི་བདེན་རྒྱུ་འབྲས་མེད། །
དགེ་སྡིག་མི་བདེན་སྤངས་བླང་མེད། །
མེད་ལ་ཡོད་བཞིན་སྨྲ་མཁས་ཁྱོད། །
ཆོས་ནང་པ་ཟེར་དུས་ཞེ་སྤྲོ་ལང་། །
སྒོས་གླིང་སྡུག་འགོག་མོའི་བུ་ཚ་ཁྱོད། །
རྒྱུ་ནོར་ཟས་མེད་སྤྲང་པོའི་བུ། །
ངན་པ་ཡུལ་དགུ་ཕུང་བའི་བུ། །
གླིང་སྡུག་ནང་གི་དཀྲུག་ཤིང་ཁྱོད། །
ཕ་དང་ཁུ་བོའི་གཉའ་གནོན་ཁྱོད། །
ངེད་ནག་པོ་བདུད་ཀྱི་སྒོས་དགྲ་ཁྱོད། །
དེ་རིང་ཐུག་པ་དགའ་ལུ་མུ། །
དེ་དྲག་རྟ་དམག་ཤ་ར་ར། །
དཔའ་རྔམ་དགྲ་ཟིལ་འཚུབས་སེ་འཚུབ། །
མི་འཇིགས་རྐན་སྒ་ཐགས་སེ་ཐག །
དཔུང་ཡོད་མདོག་སྔོན་རྗེས་དམག་གིས་བཀང་། །
གླིང་སྡུག་དཔུང་གྲ་བསྒྲིགས་ཞན་འདྲ། །
རྒྱལ་བཙུན་ངེད་ལ་ཡ་ང་མེད། །
དཔུང་ཤུགས་སྟོབས་ཤུགས་ཕྱུང་བའི་དུས། །
ཡུ་མེད་གཏན་དང་ཕྲལ་བས་ཆོག །
ཨེ་ཟེར་ལྟོས་ལ་མི་ཟེར་ལྟོས། །
དར་གཅིག་སྒུགས་དང་རིམ་པས་གསལ། །
གོ་བསྐོར་མཚོན་ཆ་འགྲན་བསམ་མེད། །
བསྙིལ་ན་རི་རབ་རྩེ་ནས་བསྙིལ། །



གླིང་རྗེས་ཁྲག་རལ་ཆམ་ལ་ཕབ།
179
བསྒྱུར་ན་གནམ་ས་སྟེང་འོག་བསྒྱུར། །
བརྡབས་ན་ཉི་ཟླ་ཆ་ལང་རྡེབ། །
དཀྲུགས་ན་རྒྱ་མཚོའི་གཏིང་ནས་དཀྲུག །
འཐབ་ན་གླིང་སྡུག་བུ་ལ་འཐབ། །
འགྲས་ན་ནང་པའི་བསྟན་པ་འགྲས། །
བརླགས་ན་གླིང་གི་བསྟན་པ་བརླག །
ཁྱོད་ཚོ་བདུད་ཀྱི་ཕུང་འདྲེ་རེད། །
ངེད་ཀྱང་བསྟན་བཤིག་དམ་ཉམས་ཡིན། །
རང་སྣང་དཔའ་མདོག་འདྲ་འདྲ་ཡིན། །
རང་སེམས་ཞེ་ཐག་རྦད་ཆོད་ཡིན། །
ནག་པོ་བདུད་ཀྱི་ལྷ་སྲུང་ཚོ། །
ད་རེས་མ་གཡེལ་རྒྱབ་རྟེན་མཛོད། །
ལུས་གྲིབ་མ་བཞིན་དུ་འབྲལ་མེད་སྐྱོངས། །
དཔུང་ཤུགས་ཕྱུང་ལ་དྲག་འདྲེ་སྒྲོལ། །
ཆགས་པའི་ས་མལ་མེད་པ་བྱེད། །
ཁྱོད་རང་ཡིད་ལ་དེ་ལྟར་ཞོག །
ཅེས་གླུ་དེ་ལྟར་བླངས་ནས་མོ་དང་གཡུ་རྩེ་གཉིས་ཀྱིས་རི་བོ་བསྙིལ་དུ་ཉེ་
བ་ན། གེ་སར་དགྲ་ལྷའི་རྒྱལ་པོ་ཁོང་གིས་རི་གཉིས་པོ་དེ་ལྕགས་ཀྱི་དབུས་རི་
ལྷུན་པོ་ཞིག་ལ་བསྒོམས་པས་རི་གཡོ་འགུལ་ཙམ་ལས་བསྙིལ་རྒྱུ་ཕར་བཞག་
མཐར་གཡོ་འགུལ་ཙམ་ཡང་མ་ནུས། དེ་མ་ཐག་སྐུ་རྗེས་རླུང་གི་ཕ་མ་བུ་དགུ་
རླུང་བུམ་པ་ཅན་གྱི་ཞབས་སུ་མནན་ཏེ་སྐད་ཅིག་དྲག་ཏུ་བཏང་བས་བདུད་ཀྱི་
རྒྱལ་བཙུན་བློན་གསུམ་དཔག་ཚད་གཅིག་ནམ་མཁར་བཏེགས་ཏེ་སར་ལྷུང་
བའི་ཚེ། བདུད་ལྷས་དབུགས་དབྱུང་ནས་སྲོག་ཆེན་མ་ཆད་ཀྱང་དར་གཅིག་



180
བདུད་གླིང་གཡུལ་འགྱེད།
རྒྱལ་བའི་ཚེ་བདུད་ཁྱབ་པ་ལག་རིང་དང་ཉུལ་བྱེད་མ། མི་དགུ་ཁྲག་མིག་མ།
ཐེའུ་རང་ཨུ་ཝེར་མ་ལ་སོགས་པས་རྒྱལ་བཙུན་བློན་གསུམ་པང་དུ་བླངས་ནས་
དྲན་པ་སོས་ཤིང་ན་བ་སངས། དེའི་ཚེ་གུ་ལང་དབང་ཕྱུག་དང་དགྲ་ ལྷའི་
གཉན་སྟག་གཉིས་གདོང་ཐུག་པ་དང་། ལྷ་ཀླུ་གཉན་གསུམ་དང་ཐེའུ་རང་
དཀར་ནག་ཁྲ་གསུམ་འཁྲུག སོ་སོའི་གཞི་བདག་དང་ཟོ་དོར་སོགས་འཁྲུག་
ནས་རི་གཡོ་བ་དང་འགུལ་བ་འུར་སྒྲ་དིར་སྒྲ་སྐར་མདའ་དང་མེ་ལྕེ་བབས་པ་ལ་
སོགས་བྱས། །
དཔའ་རྟུལ་གསུམ་གྱིས་ཅི་བྱ་དང་འདི་བྱ་མེད་པའི་ངང་འདན་མས་་་
བདུད་ལྷར་དམིགས་ནས་མདུན་ སའི་ན་བུན་འཐུལ་བའི་ཕྱོགས་ལ་མདའ་་་་
བརྒྱབ། སེང་སྟག་གིས་རལ་གྲི་གཡུག སྒ་སྡེས་སྣང་སྲིད་ཟིལ་མནོན་གྱི་སྐུ་
ལམ་གྱིས་གསལ་ཏེ་ཕྱོགས་མཚམས་ལ་སྡིག་མཛུབ་མེ་འབར་བ་བསྟན་པས་་་
བདུད་ལྷ་རྣམས་རིམ་གྱིས་མ་བཟོད་ནས་རྒྱབ་རྟེན་དང་སྡོང་གྲོགས་བྱས་པ་ཡལ་
སོང་། དགྲ་ལྷ་གེ་སར་རྒྱལ་པོ་ཁོང་གིས་བདུད་ཀྱི་རྗེ་དཔོན་གསུམ་དུས་གཅིག་
བསྒྲལ་བར་དགོངས་ཀྱང་བདུད་ལྷས་དབུགས་དབྱུང་ནས་བདུད་ལྷའི་གྲོགས་
དང་བཅས་ཕར་ཙམ་ཕྱིར་ལོག་ཏུ་འགྲོ་མུས་ངང་། དགྲ་ལྷ་གཉན་སྟག་དང་ལྷ་
ཀླུ་གཉན་གསུམ་གྱིས་ཞགས་བཏབ་ནས་བདུད་མོ་ཐ་ཆུང་ཁྲག་རལ་མ་བཟུང་སྟེ་
སྐད་ཅིག་ཏུ་ཁྲ་ཡིས་བྱིའུ་ཁྱེར་བ་ལྟར་རྫུ་འཕྲུལ་ཤུགས་ཀྱིས་འཐེན་པས་བདུད་ཀྱི་
རྒྱལ་བློན་གཉིས་ཀྱིས་གང་ཁྱེར་མ་མཐོང་། ཁོ་རང་གཉིས་ལ་དགྲ་ལྷ་ཝེར་མ་
དཔའ་བོ་སྟག་ཆས་ཅན་དུ་མས་གྲི་རྡོ་སོགས་ཆར་བཞིན་ཕབ་པས་ལུས་ལ་ཕོག་
ནས་གཟེར་ཆེ་བས་སར་ལྷུང་ལ་ཁད་དུ་ཕར་ཕར་དེད། ཁོ་རང་གཉིས་ཀྱིས་
མདའ་རེ་འཕངས་པས་མི་དུ་མ་བསྒྲིལ་ཐུབ་པའི་སྣང་བ་ཤར་བས་མདའ་རྣམས་
ཡོངས་རྫོགས་ཟད། གྲི་མདུང་གིས་ལན་ཅི་ཐུབ་མ་བྱུང་ཞིང་དབུགས་ནུས་
ཟད་ཅིང་དཔའ་ཚོད་བཟུང་ནས་དམག་སྒར་གྱི་ཕྱོགས་སུ་ཤོར་ནས་དེ་ཐོན་་



གླིང་རྗེས་ཁྲག་རལ་ཆམ་ལ་ཕབ།
181 །
འགྱོད་པ་ཚད་མེད་ངང་ལ་འབྱོར།
བདུད་མོ་ཐ་ཆུང་ཁྲག་རལ་དེ་ས་འགག་དེ་ཡི་ཡར་ནང་། སྲིབ་རི་ནག་
པོའི་གདོང་སྣ། ཉིན་རི་ཆུ་བོ་རྦབ་སྣ། ས་ཟད་ཐང་གི་འདུས་མདོ་དེར་རྒྱལ་
བློན་རྣམས་འཛོམས་པའི་སར་ཁྲིད་ནས་གཉན་སྟག་དམར་པོས་འདི་ལ་སྤྲུལ་པ་
ཆོ་འཕྲུལ་ཡོད་པས་ཏིང་ངེ་འཛིན་གྱི་དམིགས་པ་དང་ལྷ་ཞགས་ཀྱིས་དམ་པོར་
བཅིངས་ནས་ཞེ་རྟུལ་བློན་རྣམས་ཀྱིས་ཟུངས། མོ་དམ་ཉམས་གདུག་འདྲེ་
ཉམས་པའི་སྲིན་མོ་ཡིན་པས་དད་པ་འཇོག་དཀའ་བས་དྲག་པོ་མངོན་སྤྱོད་ཀྱིས་
སྒྲོལ་ལ་སྨོན་ལམ་ཐ་ཚིག་བཟང་པོ་མཛོད་གསུངས་པའི་ལུང་བྱུང་བ་དང༌། ཞེ་
རྟུལ་རྣམས་ཀྱིས་མོ་ལ་སྡིག་མོ་མཛད་པ་ན་མོས་བདུད་མོའི་ཆ་ལུགས་ནུ་མ་ཕྲག་
ལ་བཀལ་ཞིང་མཆེ་བ་གཙིགས་ནས་ངས་ཁྱོད་རང་རྣམས་ཀྱི་བསྟན་པ་སྨད་ཅིང་
སྲོག་གཅོད་བྱེད་ནུས་པར་ཤོག་ཅིག་ཟེར་བ་དང་། འཛམ་གླིང་བདེ་སྐྱིད་ཀྱི་ལྷ་
སྐལ། མགོ་ནག་ཡོངས་ཀྱི་དགྲ་ལྷ། དུས་གསུམ་སངས་རྒྱས་ཐམས་ཅད་ཀྱི་
ཐུགས་རྗེའི་བྱིན་རླབས་ནུས་མཐུ་གཅིག་ཏུ་བསྡུས་པའི་རང་གཟུགས་གེ་སར་
ནོར་བུ་དགྲ་འདུལ་ཁོང་སྟོང་ཉིད་སྙིང་རྗེ་ཆེན་པོའི་ངང་ཡེ་ཤེས་ཁྲོ་བོ་ཆེན་པོའི་
སྐུ་རུ་བཞེངས་ནས་མོའི་བྲང་དཀྱིལ་ལ་ཞབས་གཡས་པས་བརྫིས། གྲི་ཆུང་
ཤེལ་ གྲི་ཡུ་ དཀར་ འཇམ་ དཔལ་ དབྱངས་ ཀྱི་ ཕྱག་ མཚན་ དེ་ ཕྱག་ ཏུ་ བཟུང་།
སྙིང་རྗེ་ཆེན་པོའི་བདེན་ཚིག་སྨོན་ལམ་གྱི་གླུ་ཞིག་བསྩལ་ཞིང་སྙིང་རྗེ་ཚད་མེད་
པས་སྤྱན་ཆབ་ལོ་ཟིལ་ལྷུང་བ་ལྟར་གྱིས་འགྲོ་བ་སེམས་ཅན་དོན་ལ་དགོངས་ཏེ་
བདུད་མོ་མངོན་སྤྱོད་དྲག་པོས་བསྒྲལ་ཞིང་ཕུང་པོ་མངོན་སུམ་དུ་ལྷ་ལ་ཚོགས་སུ་
ཕུལ། རྣམ་ཤེས་བཙན་ཐབས་ཀྱིས་སྤར་ཀྱང་མ་དད་པའི་དབང་གིས་སྲིན་པོ་
རྡ་རི་ཀའི་གྲོང་དུ་སྲིན་པོའི་བུ་མོར་སྐྱེས་ནས་སྨོན་ལམ་མཐུ་བཙན་པས་རིམ་
གྱིས་གུ་རུ་རྣམ་པར་གནོན་པའི་འདུལ་བའི་སྣོད་དུ་གྱུར།
དེ་ནས་རྒྱལ་མཆོག་དམ་པ་དང་ཞེ་རྟུལ་ཁྲ་གླག་སྤྱང་གསུམ་དང་བཅས་པ་



182
བདུད་གླིང་གཡུལ་འགྱེད།
ཕྱེད་ཡོལ་ལུག་གི་དུས་གླིང་སྒར་དུ་བསུ་མ་དང་བཅས་ཕྱག་ཕེབས། གཞིས་
སྡོད་བླ་མ་མི་ཆེན་དཔུང་བཅས་ཐུགས་སེམས་བདེ་བའི་མཇལ་ཁ་ཞུས་ཤིང་ལས་
གུར་དུ་འཚོགས་པ་ན། གླིང་རྗེ་ཉིད་ཀྱིས་བྱེས་འགྲོའི་ལེགས་བྱས་ཀྱི་གླུ་ཞིག་
རྒྱལ་པོའི་ཁྲོམ་ཆེན་ཟིལ་གནོན་ལ་དྲངས་ནས་བཞེངས་ པར་ ཐམས་ཅད་ཡི་་་
རངས་ཤིང་མངོན་པར་བསྟོད། དེ་ཡི་དུས་སུ་ཐམས་ཅད་ནས་རྒྱལ་མཆོག་ལ་
རྫུ་འཕྲུལ་གྱི་བཀོད་པ་དང་ཐུགས་ཀྱི་མཁྱེན་པ་ལྷའི་ལུང་བསྟན་སོགས་ཡོད་པ་མ་
གཏོགས་ཐབས་བློ་གཞན་ཅི་མི་འདུག་བསམ།
ཕ་སྤྱི་དཔོན་གྱི་བསམ་པར་ཨ་ཁུ་སྒོམ་ཆེན་གཏིང་མེད་དང༌། མོ་མ་ཀུན་
ཐིག་གཉིས་ཀྱིས་དགོངས་ལས་ཆེ། འོན་ཀྱང་རྒྱལ་མཆོག་གེ་སར་ལས་ལྷག་པ་
མེད་པས་རྒྱལ་པོའི་བཀའ་ལ་སླར་ལན་མི་ནུས་སེམས་ནས་ན་རེ། འོ་ན་རྒྱལ་
མཆོག་གི་བཀའ་བཞིན་ཁྲ་སྟོད་སྒོམ་ཆེན་གཏིང་མེད་དང་། ཤེས་མཆོག་མོ་མ་
ཀུན་ཐིག་གཉིས་ཀྱིས་ལྷ་ལུང་ཇུས་མཐའ་ནམ་རྒྱལ། དམ་ཉམས་བདུད་ཀྱི་
རྒྱལ་བློན་གྱིས་གླིང་རྒྱལ་བློན་དང་ ལྷ་སྒར་ལ་འཚེ་མིན། དབང་ཐང་ནམ་་
རྫོགས་ཀྱི་བཀའ་ལུང་ཞིག་གནང་བ་ཐུགས་རྗེ་ཆེ་ཞེས་གསོལ་བ་དང་། ཨ་ཁུ་
སྒོམ་ཆེན་གཏིང་མེད་དེས་ཐུགས་མཉམ་པར་བཞག་ནས་ཤེས་བྱ་ཁོང་དུ་ཆུད་
ནས་སླར་ཏིང་ངེ་འཛིན་ལས་བཞེངས་ནས་ཡ་འདིར་བཞུགས་རྒྱལ་བློན་གྲོགས་
མཆེད་ཚོ། ང་སྒོམ་ཆེན་ཀླུ་ལ་ཚུར་གསོན་དང་གསུངས་ནས་མགུར་གླུ་འདི་
བཞེངས་སོ། །
ཨོཾ་མ་ཎི་པདྨེ་ཧཱུྃ། །
གླུ་ཨ་ལ་ཐ་ལ་ཐ་ལ་རེད། །
ཐ་ལ་གླུ་ཡི་ལེན་ལུགས་རེད། །
ལ་ལ་ངག་གི་འགུག་ལུགས་རེད། །
ཅི་བྱུང་མ་འོངས་ལུང་གསལ་དེ། །



གླིང་རྗེས་ཁྲག་རལ་ཆམ་ལ་ཕབ།
183
ཨ་ཁུས་ང་ལ་དགོས་དོ་གསུངས། ། །
ཁྲ་རྒན་སྒོམ་རྒན་དགོངས་མཉམ་ཡིན། །
ཆོས་ཕྱག་རྫོགས་དབུ་གསུམ་མཉམ་ཞུ་ཡིན། །
སྒོམ་འཚོ་བ་སྦྱོར་བའི་ཡོན་བདག་ཡིན། །
གསུང་ཟབ་མོ་སླར་ལྡོག་མི་ནུས་ཕྱིར། །
མི་རྒན་ཁ་ནས་གླུ་ཆུང་ལེན། །
མཁྱེན་པ་མེད་ཀྱང་གནང་སྣང་སྒྲ། །
སྣང་བ་འཁྲུལ་པའི་བརྡ་ལུང་ལ། །
ད་རེས་གླུ་ཞིག་ལེན་སྙིང་བྱུང༌། །
ཤིང་ནགས་སྟུག་པོ་བརྒྱ་ཡོད་དེ། །
དུག་བསེ་ཤིང་ཟེར་བ་བརྒྱ་ནང་རེ། ། །
གཅན་ཤ་བཟན་ཟེར་བ་བརྒྱ་ཡོད་ཀྱང་། །
སྟག་མི་བཟན་ཟེར་བ་བརྒྱ་ནང་རེ། །
བདུད་སྟོབས་ཆེན་ཟེར་བ་བརྒྱ་ཡོད་དེ། །
སྨོན་ལོག་པའི་དམ་ཉམས་བརྒྱ་ནང་རེ། །
ད་རེས་དམ་སྲི་ནག་མོ་འདི། །
པད་མའི་སྐུ་ལ་འགྲན་སེམས་སྐྱེས། །
རྗེ་འབངས་ལོ་པཎ་ཆོས་རྒྱལ་ལ། །
གཤེ་སྐུར་བཏབ་ཅིང་ལྟ་བ་ལོག །
གསང་སྔགས་ཆོས་ལ་ཁྱད་དུ་སྡང་། །
མ་ཟད་དམ་སྲི་སྤུན་བདུན་དེ། །
མནར་མེད་གནས་ནས་ཚེ་འཕོས་ཏེ། །
དུས་གཅིག་མི་ཡུལ་སྐྱེ་བ་བླངས། །



184
བདུད་གླིང་གཡུལ་འགྱེད།།
ཨར་ཇག་ཇག་པའི་སྡེ་ཚོགས་ཆགས། །
རིམ་གྱིས་མངའ་ཐང་ཇེ་ཆེར་རྒྱས། །
མཐའ་མ་དམ་ཉམས་བདུད་ཀྱི་དམག །
འཛམ་གླིང་དབང་སྒྱུར་འཛམ་གླིང་ཁེངས། །
སྐྱེ་འགྲོ་སེམས་ཅན་བཀོལ་སྤྱོད་བྲན། །
མི་ཆེ་ཆེས་ཆུང་ངུ་ཟ་བ་དང་། །
སེམས་ཅན་བདེ་མེད་སྡུག་ལ་གཏད། །
ཤི་ཚད་མནར་མེད་གནས་སུ་འཁྲིད། །
དེ་ཕྱིར་འདུལ་དགོས་རྒྱལ་བའི་ལུང་། །
དམ་ཉམས་སྤུན་གྱི་ཨ་མ་དང་། །
ད་རེས་བཏུལ་བའི་དམ་སྲི་མོ། །
སྟོབས་དེ་བས་ཆེ་བ་སུ་ཞིག་ཡོད། །
དེ་ཐུལ་བ་དགའ་སྤྲོ་སྙིང་ནས་ཆེ། །
ད་མི་འགྱངས་ཉམས་པ་ཐུལ་རན་ཡིན། །
བདུད་ཀྱི་གྲལ་ར་ཞིག་རན་རེད། །
གདོན་བགེགས་བརྩད་ནས་འབུད་རན་རེད། །
ཁོ་ཅག་བདུད་ཀྱི་རྒྱལ་བློན་རྣམས། །
ཉམས་པ་བཙན་བདུད་ཐེའུ་རང་ཀླུ། །
དམུ་དང་མི་མིན་འབྱུང་པོའི་ཚོགས། །
མགོན་ཞིང་མི་བཞིན་ལུང་བསྟན་གདའ། །
དངོས་ཡོད་དཔུང་སྒར་མི་ཆེ་སྟེ། །
དངོས་མེད་དངོས་ལྟར་དམག་སྒར་ལ། །
ཟིལ་དང་རྔམ་བརྗིད་ཆེ་ལེ་སྣང་། །



གླིང་རྗེས་ཁྲག་རལ་ཆམ་ལ་ཕབ།
185
མ་ཟད་དམག་སྒར་ཕྱི་རོལ་ལ། །
མེ་ཆུ་གད་པ་སྒྱུ་མའི་འཕྲུལ། །
མངོན་སུམ་འཕྲང་ལ་གྲུབ་ནས་གདའ། །
རྟ་རྐྱང་མིན་པས་གཤོག་ས་མེད། །
རྗེ་སེང་ཆེན་མེད་ན་བྱེད་བློ་མེད། །
ཁྲོ་རྒྱལ་དཔོན་གྱི་ཟོང་ཟོར་དེས། །
དངོས་མེད་དཔུང་དང་དངོས་ཡོད་བཅས། །
གཞོབ་རྒོད་རྡོག་པས་བརྫིས་པ་བཞིན། །
སྔ་ས་སྔོན་ནས་གཏོང་དགོས་ཡོད། །
བཏང་ན་དཔའ་ཁ་ཐོབ་ངེས་རེད། །
ད་ཕྱི་ན་ཉམས་པའི་བར་གཅོད་སྣང་། །
ཁོ་ཅག་བདུད་ཀྱི་ཆོ་འཕྲུལ་ལ། །
དབྱིངས་ན་ཐོག་ལྕེའི་འཕྲུལ་འཁོར་གཅིག །
བར་སྣང་རླུང་གྲིའི་འཕྲུལ་འཁོར་གཉིས། །
ས་གཞིར་སྟོབས་ཀྱི་ཕུང་སྐྱོགས་གསུམ། །
དེ་འབྲེལ་འཕྲུལ་གྱིས་འཁོར་ལོ་མང་། །
ཉིན་དང་མཚན་མོ་མི་གཡེལ་བ། །
ད་ལྟ་འབད་བརྩོན་བྱེད་པའི་སྒང༌། །
ཞག་བདུན་ནས་འགྱུང་ན་ཐུབ་པར་དཀའ། །
ང་རང་སྣང་བའི་བརྟག་བབས་ལ། །
དཔོན་ཁྲོ་རྒྱལ་ཟོང་ཟོར་གཏོར་སྒྲུབ་དེ། །
ཉི་མ་གཞེས་ལ་བཏང་ན་སེམས། །
ཉི་མ་དེ་ཡི་ཕྱི་ནངས་ལ། །



186
བདུད་གླིང་གཡུལ་འགྱེད།
མ་སང་འཕྲུལ་གྱི་རྒྱལ་པོ་ལ། ། །
སྐུ་འཁོར་དཔའ་རྟུལ་བཅུ་གསུམ་བཅས། །
དགྲ་སྒར་སྟེང་ལ་བསྐྱོད་ན་བསམ། །
དེ་ཕྱིར་དཔུང་དམག་ཁས་ལེན་འདི། །
ཨ་ལོང་བཞིན་དུ་བསྐོར་ན་བསམ། །
རྒྱལ་པོ་ཕྱི་ལ་མི་འཆོར་བའི། །
སྒ་སྡེས་བྱ་རྒོད་རྒྱུ་འཆིང་རྒྱོབས། །
གལ་སྲིད་ཕྱི་ལ་ཤོར་སྲིད་ན། །
བདུད་ཀྱི་ཨ་མྱེ་འབུམ་ཐུབ་རྩེར། །
བདུད་ལྷས་དབུགས་དབྱུང་སྣ་འདྲེན་གྱིས། །
ཤོར་ན་བདུད་རྒྱལ་ཐུལ་ལེ་མིན། །
ཐུགས་རྩལ་ཆེན་བསྐྱེད་མཛོད་རྒྱལ་བློན་རྣམས། །
རྟ་འོད་ཆེན་ཟབ་རྒོད་འགྲིལ་འགྲིལ་གྱིས། །
ཤ་ཚ་བའི་སྙིང་རྗེ་སྐྱེ་རྒྱུ་མེད། །
ཟས་བཅུད་ཆེན་རྟ་ཡི་ཕྱི་ཤར་སྡོམས། །
ཐག་གང་ལ་སླེབས་འགྲོ་ངེས་མེད་རེད། །
རྡོ་སེམས་ཁྲོ་བོ་རྨེ་བརྩེགས་ཀྱི། །
སྐུར་བསྒོམས་བསྙེན་སྔགས་གྲངས་སུ་བཟློས། །
ངེད་ཀྱིས་སྲུང་འཁོར་སྐྱབས་འོག་ཏུ། །
ཅིས་ཀྱང་གཡེང་མེད་ཚུད་པར་བྱེད། །
འདུས་པ་དཔུང་དམག་ཁྲ་མོ་འདི། །
ཞེ་སྡང་གདུག་རྩུབ་བྱེད་རྒྱུ་མེད། །
བྱམས་དང་སྙིང་རྗེའི་གོ་ཆ་བགོས། །



གླིང་རྗེས་ཁྲག་རལ་ཆམ་ལ་ཕབ།
187
ཤེས་རབ་རལ་གྲིའི་གྲི་གུ་ཕྱུང་། །
ཉོན་མོངས་དམག་གི་གཡུལ་ངོ་གཞོམ། །
དམ་པ་ཆོས་ཀྱི་རྒྱལ་མཚན་ཕྱོར། །
ནང་པ་ལྷ་ཡི་ལྷ་རྒྱལ་འཐེན། །
དེ་རྗེས་ལྷ་ཡི་ལུང་ཡང་སྲིད། །
བདུད་ཀྱི་ཨ་མྱེ་འབུམ་ཐུབ་འདུལ། །
ངོ་མཚར་ཆེ་བའི་སྙིང་གཏེར་ལེན། །
ཨར་ཇག་བདུད་སྡེ་སྟོང་སྐོར་དེ། །
དཀར་ཕྱོགས་དགེ་བའི་ལམ་ལ་སྒྱུར། །
དབུ་ནག་སྡོད་ཆུས་གཏེར་གཡང་ལེན། །
གླིང་རྒྱལ་བློན་བཞག་པ་ཐོག་མ་ཡིན། །
ལྷོ་འཛམ་གླིང་ཆོས་ལ་མ་འཁོད་བར། །
གླིང་རྒྱལ་བློན་ལས་མཐའ་རྫོགས་མེད་རེད། །
སྒོམ་རྒན་ཉམས་ཀྱི་གླུ་དབྱངས་ལེན། །
གནའ་མི་བོད་ཀྱི་གཏམ་དཔེ་ལ། །
ཁྲི་གདུགས་ཉི་མའི་ཁ་སྔོན་ནས། །
མེ་ཁྱེར་སྲིན་འབུས་ལམ་སྣ་གསལ། །
མ་ཕམ་རྒྱ་མཚོའི་ཀླུང་འགྲམ་ན། །
སྦྲང་ཆར་ཟིལ་མས་ཁ་སྐོམ་བྱེད། །
རྨ་བྱ་མཛེས་མོའི་ཁ་སྔོན་ན། །
དེ་ཕོ་མཚའ་ལུས་གཤོག་མདངས་ངོམ། །
སྐུ་རྡོ་རྗེ་འཆང་གི་སྐུ་མདུན་ན། །
སྒོམ་རྒན་ཉམས་ཀྱིས་ལུང་བརྟག་གནང་། །



188
བདུད་གླིང་གཡུལ་འགྱེད།
འགལ་འཁྲུལ་སོང་ན་མཐོལ་ལོ་བཤགས། །
རྒྱལ་བློན་གྲོགས་མཆེད་ཐུགས་ལ་ཞོག །
ཅེས་བརྟག་ལུང་དེ་ལྟར་ གནང་བས་སྐུ་རྗེས་ གསེར་ཕྱེ་སྦྱར་གང་དང་།
གསེར་ཏྲམ། མཛོད་དར་བཅས་ཕུལ་ནས་དབུ་ཐོད་གཏུགས་ནས་ལེགས་ཞུས་
གནང་།
དེ་ནས་མོ་མ་ཀུན་ཤེས་ཐིག་པོས་དར་དཀར་པོ་གྲུ་བཞི་ཁ་གང་མ་ཞིག་ས་
ཐོག་ཏུ་བཀྲམ་པའི་སྟེང་དུ་མེ་ལོང་ལ་སོགས་པའི་མོ་ཆས་རྣམས་ལེགས་པར་
བཀོད་དེ་མོ་མའི་རང་ངག་ལ་དྲངས་པའི་གླུ་ཞིག་བླངས་པས་སྐྱེས་མཆོག་གེ་སར་
རྒྱལ་པོས་གསེར་ཏྲམ་ལྔ་དང༌། དངུལ་སྒོར་བཅོ་ལྔ། དར་ཉིན་མོ་བདེ་་
ལེགས་བཅས་མོ་ཡོན་ཏུ་བསྩལ། མོ་དོན་ཀུན་གྱི་ཐུགས་སུ་ཆུད། གོང་གི་
རིམ་འགྲོ་ཐམས་ཅད་ཀྱིས་འབད་བརྩོན་གཡེལ་བ་མེད་པར་བྱས་སོ། ། ། །



189
ལེའུ་དྲུག་པ།
རྒྱལ་བློན་གྲོས་སར་གཉན་སྟག་གིས། །
བདུད་ལྷར་སྤྲུལ་ནས་ལུང་རྫུན་ཕབ། །
སྒར་ས་བཅོམ་ཡང་རྒྱལ་བློན་ཤོར། །
འདོ་བས་དགྲ་མཐའ་གཅོད་ལུགས་བཤད། །
དེ་ནས་བདུད་ཀྱི་རྒྱལ་བློན་གཉིས་དམག་སྒར་དུ་འབྱོར་ཞིང་། བཙུན་
མོ་ཁྲག་རལ་མ་འབྱོར་རྒྱུ་མེད་པས་ཤིན་ཏུ་སྡུག་བསྔལ་གྱིས་ནོན་ནས་གདན་ལ་
འཁོད་པ་དང་། ལོ་ཟླའི་ཆང་རག་ཁྲག་ལ་སྦྱར་བ་ངོམ་པར་བཏུང་ནས་རྒྱལ་
བློན་གཉིས་ཀྱིས་བྱེས་སོང་གི་ལོ་རྒྱུས་བགྲངས་པ་ལས་འདི་དང་དེ་བྱུང་གི་དོན་
མ་རྟོགས། བློན་པོ་མང་བའི་ཡིད་ལ་ཇོ་རུ་འཕྲུལ་པོ་ཆེ་དེའི་ཁ་སྡུན་ནས་འགོ་
ཐོན་པ་ཁག་པོ་རེད་སྙམ་པ་བྱུང་། དཀར་པོ་ཤེ་ལེ་ལག་རིང་དེ་དར་ཅིག་ནས་
དྲན་པ་རྙེད་དེ་རྒྱལ་བློན་ལ་གྲོས་བསླབས་ནས་བདུད་ལྷ་ལ་བརྟག་པ་ཞུ་གྲབས་
ཀྱིས་མི་རྟའི་ཤ་ཁྲག་གི་གསུར་ཆེན་དུད་པ་ཆིལ་ཆིལ་བཏང་ཞིང་བདུད་ལྷ་སྤྱན་
འདྲེན་འབོད་སྐུལ་བྱས་པ་ན། དག་པ་ཡེ་ཤེས་ལྷ་ཡི་ཞིང་ཁམས་ནས་རྒྱལ་
དབང་པདྨ་འབྱུང་གནས་དེ་ཉིད་ཀྱིས་ལེགས་ཉེས་གསལ་བར་གཟིགས་ནས་
དགྲ་ལྷ་གཉན་སྟག་གི་ཐུགས་རྒྱུད་བསྐུལ་བས་གཉན་སྟག་གིས་བདུད་ཀྱི་རང་
གཟུགས་ཇི་ལྟ་བུར་སྤྲུལ་པ་མཛད་ནས་བདུད་ཀྱི་རྒྱལ་བློན་སར་བྱོན་ནས་སྡིག་



190
བདུད་གླིང་གཡུལ་འགྱེད།
པའི་ན་བུན་འཁྲིགས་པ་ཞིག་མཛད་དེ་ལུང་བསྟན་གྱི་གླུ་ཐུང་འདི་བཞེངས་་
སོ། །
གླུ་འུ་ན་ཨ་ལུ་ཐ་ལུ་རེད་ན་འོ་འོ། །
ཐ་ལུ་འོ་ན་ལ་མོ་རེད་ན་འོ་འོ། །
ལྷན་སྐྱེས་ལྷ་ཡིས་ཁ་འཛིན་མཛོད། །
འདི་འདྲ་བར་སྣང་དགུང་སྔོན་ནས། །
མུན་པ་འཁྲིགས་པའི་གུར་ཁང་རེད། །
ང་འདྲ་འདྲི་བཤད་མ་དགོས་པ། །
རྒྱལ་བློན་མགོན་པོའི་འགོ་ལྷ་རེད། །
ལེགས་ཉེས་བློ་ཡི་རྫི་བོ་རེད། །
གྲོས་རོགས་བློ་འདྲི་བྱེད་ས་ཡིན། །
སྟོབས་ལྡན་གཡུ་རྩེ་རྒྱལ་པོ་དང་། །
རྩལ་ཆེན་ཉམས་པའི་སྐུ་མཆེད་ཟུང༌། །
བློ་མི་བདེ་ཀམ་ཀམ་ཅི་ལ་རེད། །
མྱ་ངན་སྡུག་བསྔལ་ཅི་ལ་གསོག །
དྲན་སྡུག་ཆུ་རྒྱུན་ཅི་ལ་འབེབས། །
ཚུར་ཚུར་ཉོན་དང་འདྲ་མ་ཡོད། །
དུག་སྦྲུལ་མགོ་ཡི་ནོར་བུ་དེ། །
དགོས་འདོད་འབྱུང་བ་ཀུན་གྱིས་ཤེས། །
དང་པོའི་དུས་ན་མ་སེམས་དགོས། །
སེམས་ན་ནོར་བུ་ལོན་ལེ་དགོས། །
དཔའ་རྒོད་གཤིན་རྗེའི་གདོང་ལེན་ལ། །
དཔའ་རྩལ་ཡོད་པ་ཀུན་གྱིས་ཤེས། །



191
སྤྲུལ་དམག་སྤུངས་ཀྱང་བདུད་རྒྱལ་ཤོར། །
དང་པོ་གདོང་ལ་མ་ལངས་དགོས། །
ལངས་ན་དགྲ་སྲོག་ཆོད་ལེ་དགོས། །
ཐབས་མཁས་སྟོབས་རྩལ་འགྲན་མེད་དེ། །
ཐ་ཆུང་བུ་མོ་ཁྲག་རལ་རེད། །
དཔའ་མེད་ཝ་བྲོས་བྱེད་མི་དེ། །
གཡུ་རྩེ་རྒྱལ་བློན་རྣམ་གཉིས་རེད། །
བཙུན་མོས་འཐབ་འཐབ་འདྲ་མཉམ་ལས། །
དཔའ་མཉམ་ཕམ་རྒྱལ་མ་བྱུང་དུས། ། །
ངེད་ཅག་བདུད་ལྷས་གྲོགས་བྱས་ནས། །
ཁྲག་རལ་འདོད་པའི་རེ་དོན་ལྟར། །
ཨ་མྱེ་འབུམ་ཐུབ་སྐུ་དྲུང་བསྐྱལ། །
ཆད་ལུས་མེད་པ་ཞུ་དོན་གསོལ། །
ཐུགས་དགྱེས་བརྩེ་བས་རྗེས་བཟུང་ནས། །
ཕན་རིམ་ཅི་ཡང་མཛད་པ་དང༌། །
འཆི་མེད་ཚེ་ཡི་ལྕགས་རིལ་དང༌། །
འཆི་བ་སློང་བའི་སྨན་དཔྱད་བཅས། །
ཞག་བདུན་ཐོག་ལ་གནང་རྒྱུ་མཛད། །
མ་ཟད་ཨ་མྱེ་འབུམ་ཐུབ་ཀྱང་། །
བཙུན་མོས་གདན་འདྲེན་ཐུགས་ཐག་བཅད། །
ཆས་ཀ་གདན་གཤོམ་ཟས་སྦྱོར་ཟེར། །
ཞག་བརྒྱུད་མི་འགྱངས་འབྱོར་ངེས་ཡིན། །
དེ་ཚེ་དཔུང་སྒར་མགོ་ཐོན་པའི། །
སོ་སོའི་ལས་འགན་བྱ་བ་རྣམས། །



192
བདུད་གླིང་གཡུལ་འགྱེད།
ལེ་ཤོར་མེད་པར་ཀུན་གྱིས་སྒྲུབས། །
བློ་རྩེ་མང་པོའི་འདུན་གྲོས་དེ། །
ཟེར་བརྗོད་མང་ན་དོན་འབྲས་ཕུང་། །
འགྲོ་འདུག་མང་ན་བྱུར་དང་འཕྲད། །
བློ་རྩེ་མང་ན་ཆག་སྒོས་དེད། །
རྒྱལ་བཙུན་བློན་ཚོགས་མ་འཛོམས་བར། །
དཔུང་སྒར་སྒར་ས་གཅིག་ཏུ་ཐོབས། །
སྒྱུ་མ་འཕྲུལ་གྱི་སྒར་སྔོན་ནས། །
གླིང་དཔའ་རྟུལ་ངར་ཡང་ཐར་བསམ་མེད། །
སྐབས་ཤིག་ཕར་འགྲོའི་དམག་ཀྱང་བཤོལ། །
དེ་རྗེས་ཐོ་རངས་ནམ་མཁའ་ལ། །
སྐྱ་རེངས་བུན་བུན་གསལ་དུ་རན། །
འདུན་གྲོས་ཉི་མ་འཆར་དུ་རན། །
གླུ་གོ་ན་སྙིང་གི་དཀྱིལ་དུ་ཞོག །
མ་གོ་ཚིག་ལ་འགྲེལ་བ་མེད། །
འདིར་འཁོད་ཐུགས་ལ་དེ་ལྟར་ཞོག །
ཅེས་བདུད་ལྷ་ཡིན་ཁུལ་གྱིས་བཀའ་ལུང་དེ་ལྟར་བསྩལ་བས་བདུད་ཀྱི་
རྒྱལ་བློན་རྣམས་ཡི་རངས་ཤིང་དགའ་བ་ཚད་མེད་ངང་ཁྲག་ཆང་གི་ཕུད་སྐྱེམས་
ཕུལ། རང་ལུགས་ཀྱི་ཕྱག་བཙལ་བ་དང༌། ལྷའི་སྐུ་གཟུགས་རིམ་གྱིས་མི་
མངོན་པར་སོང་། ཨར་ཇག་བདུད་ཀྱི་སྲོག་ཤིང་། ཉམས་པ་བགེགས་ཀྱི་
ཕུང་འདྲེ། ལྟ་བ་ལོག་པའི་རུ་ཏྲ། སངས་རྒྱས་བསྟན་པའི་དགྲ་བོ། རྒྱལ་
བློན་ཐམས་ཅད་བློ་སེམས་བདེ་བས་ཁྱབ་ནས་ནམ་མཁར་ཐོག་གི་འཕྲུལ་འཁོར།
བར་སྣང་ལ་རླུང་གི་འཁོར་ལོ། ས་གཞིར་སྒྲོགས་ཀྱི་འཁོར་ལོ། སྐྱོགས་མི་



སྤྲུལ་དམག་སྤུངས་ཀྱང་བདུད་རྒྱལ་ཤོར། 193
གཅིག་ལྕོགས་སྣ་བཅུ་གསུམ། མཚོན་འཁོར་གསུམ་དང་བཅུ་དྲུག་ལ་བརྩོན་
བཞིན་ཞག་ དུས་ མི་རིང་བར་འགྲུབ་ པར་ བསམ་ བཞིན་ འབད་ བརྩོན་དང༌།
འཕྲུལ་གྱི་དཔུང་དང་མེ་ཆུ་གཡང་ས་ཆེན་པོ་སོགས་འཕྲུལ་ཆས་ཁ་གསབ་བྱེད་
བཞིན་གནས་སོ། །
དེ་ནས་ ཕ་མི་ཀུན་གྱི་ཕ་དམག གླིང་དཀར་ལྷ་ཡི་དམག་ཚོགས་དེ་་
རྣམས་སྲུང་བའི་བླ་མ་རྣམས་ཀྱིས་གོང་ཚེས་བཅུ་དྲུག་གི་ཐོ་རངས་དཀར་ཕྱོགས་
བསྟན་ལ་དགའ་བའི་སྡེ་བརྒྱད་ཡུལ་ལྷ་གཞི་བདག་ཟོ་དོར་དྲག་ལྷ་རྣམས་འཕྲིན་
ལས་ར་མདར་སྦྲན་ཏེ་སྐྱེམས་ཕུལ་ཞིང་དམ་བསྒྲགས་མཛད། མ་རུངས་ནག་
ཕྱོགས་ཀྱི་ལྷ་འདྲེ་གཞི་གནས་སྡེ་བརྒྱད་གདུག་པ་ཅན་ཐམས་ཅད་སྤྱན་དྲངས་
ཤིང་དངོས་རྟེན་སྣ་ཚོགས་བཤམས་ཏེ་མིག་སྣང་ལ་མི་འདྲ་གར་དུག་འཕྲུལ་པོ་ཆེ་
སྒྱུར་བ་བཀོད་པ་ལ་བདུད་ལྷ་རྣམས་གཡེངས་སུ་བཅུག དེ་ནས་ཨ་ཁུ་ཁྲོ་རྒྱལ་
དཔོན་གྱི་སྒྲུབ་ཞག་ཐིམ། བསྙེན་སྒྲུབ་ལས་གསུམ་རྫོགས། འགུགས་འཆིང་
བསད་སྦྱོར་གྱི་བྱ་བ་ཐམས་ཅད་གྲུབ་ནས། ཞྭ་ནག་ཕོད་ཁ་སོགས་སྔགས་ཆས་
འཇིགས་སུ་རུང་བས་བརྗིད་པར་བཀླུབས། བོན་ཡེ་གཤེན་མེ་དབལ་ཆེན་
པོའི་སྐུ་རུང་མངོན་སུམ་དུ་བཞེངས། མེ་རི་འབར་བའི་ཀློང་ནས་རི་རབ་་
འབར་བའི་རྫོང་ཟོར་དེ་ཕྱག་ཏུ་བཟུང་སྟེ་བདེན་བཅོལ་གྱི་གླུ་འདི་བོན་ངག་བསོ་
ཡ་ཡེ་འགྱུར་ལ་དྲངས་ནས་བླངས་སོ། ། །
ཨོཾ་མ་ཎི་པདྨེ་ཧཱུྃ། །
ཀླུ་བསོ་ཡ་ཆོ་ཡུ་དྲག་ཐུང་རྦད། །
གུ་ལང་ནག་པོའི་སྲོག་ལ་ཡ། །
ཏྲི་ཡ་དགྲ་བོའི་སྙིང་ལ་ཆོམ། །
ཕུང་ཞིག་ཁུག་ཡ་བརླག་རྦད་ཛ
ནམ་མཁའི་གསལ་སྒོ་གོང་མ་ནས། །



194
བདུད་གླིང་གཡུལ་འགྱེད།
ཡེ་གཤེན་སུམ་བརྒྱ་དྲུག་ཅུ་ལྷ། །
དྲག་ཏུ་ཁྲོས་པའི་སྐུ་གཟུགས་ལ། །
དབུ་དགུ་དབུ་གསུམ་ཞལ་གཅིག་པ། །
སྤྱན་གསུམ་མཆེ་གཙིགས་འུར་སྒྲ་སྒྲོག །
སྤྱན་ནས་མེ་འབར་ཤངས་དུད་འཐུལ། །
ཞལ་གདངས་ལྗགས་འདྲིལ་མཆེ་བ་གཙིགས། །
དགྲ་བགེགས་ཤ་ཁྲག་ཀྲུམ་ཀུམ་གསོལ། །
ཕྱག་ནི་བཅོ་བརྒྱད་ཕྱག་དྲུག་པ། ། །
འབར་བའི་མཚོན་ཆ་སྣ་ཚོགས་འཛིན། །
འཛིང་འཆིང་གཅོད་གཏུབ་རྡུང་ལ་སོགས། །
ཕྱག་གིས་ཐོགས་མེད་ལས་ལ་མྱུར། །
དེ་རིང་ཆོ་ཡ་དབྱིངས་ནས་ཆེ། །
དགྲ་མཁར་ཤིག་ལ་དགྲ་དཔུང་ཆོམ། །
མངོན་སྤྱོད་དྲག་པོའི་འཕྲིན་ལས་མཛོད། །
བར་སྣང་གློག་གི་གུར་ཁང་ནས། །
བོན་ལྷ་མི་ཐུང་འབྲུག་ལ་ཆིབས། །
འབར་བ་མེ་ཡི་གོས་གྱོན་ཞིང༌། །
གློག་འཕྲོ་བསྐལ་པའི་མེ་ཆེན་འབར། །
རང་འདྲ་ཁྲོ་ཆུང་དཔག་མེད་འཕྱོ། །
བར་སྣང་ཝེར་མ་བོན་གྱི་ལྷ། །
བྱེ་བ་ས་ཡ་ལས་ལ་འགྱེད། །
ཐོག་ཆར་ཉམས་པ་དགྲ་ལ་འབེབས། །
ད་རེས་དྲིལ་དྲིལ་ཕྱུང་ཕྱུང་འདུ། །



སྤྲུལ་དམག་སྤུངས་ཀྱང་བདུད་རྒྱལ་ཤོར། །
195
དགྲ་མཁར་ཞིག་ལ་དགྲ་བོ་ཐུལ། ། །
མངོན་སྤྱོད་རྦད་ཡ་ཁ་འཛིན་མཛོད། །
ས་གཞི་རླུང་ནག་འཚུབ་དཀྱིལ་ནས། །
གཡུང་དྲུང་བོན་གྱི་སྲུང་མའི་ཚོགས། །
རྔམ་པ་དྲག་པོའི་སྐུར་བཞེངས་ལ། །
མངོན་སྤྱོད་ལས་ཅད་མཐུ་མ་ཆུང་། །
དགྲ་བགེགས་གནོད་བྱེད་མིང་མེད་ཆོམ། ། །
དེ་རིང་ཟོར་འཕེན་ང་ལ་བབས། །
ཁྲོ་རྒྱལ་ཁྲོ་མཆོག་རྟ་མགྲིན་ཡིན། །
བོན་གྱི་སྟག་ལྷ་མེ་འབར་ཡིན། །
དམ་ཉམས་ཨར་ཇག་སྡེ་ཚོགས་འདིས། །
གསང་སྔགས་ཆོས་ལ་ལྟ་བ་ལོག །
མི་དགེ་བཅུ་སོགས་དང་དུ་བླངས། །
སངས་རྒྱས་བསྟན་པའི་སྤྱི་དགྲ་བྱས། །
གླིང་དཀར་ཁྲ་མོའི་སྒོས་དགྲ་བྱས། །
ལྷ་ཀླུ་གཉན་གསུམ་དམག་དཔུང་འདུས། །
ཟོར་ཟོར་མཚོན་ཆའི་འཁོར་ལོ་འདི། །
ཟོར་སྣ་དྲོངས་ལ་དྲག་དཔུང་ཞིག །
མཐོ་བ་གནམ་གྱི་འཇུ་ཐག་ཆོད། །
བར་པ་འཕྲུལ་གྱི་འཁོར་ལོ་ཞིག ། །
དམའ་བ་ས་ཡི་རྟེན་ཕུར་ཕུད། །
ཕྱོགས་མཚམས་མ་ཤོར་སྲུང་སྒོ་ཆོད། །
རྒྱལ་བློན་གཉེན་ལ་ཟོང་ཟོར་ཡ། །



196
བདུད་གླིང་གཡུལ་འགྱེད།
བཙན་པའི་སྒར་ལ་ཟོང་ཟོར་ཡ། །
འདུན་གྲོས་བྱེད་པའི་གཙོ་ལ་ཡ། །
རྒྱབ་རྟེན་བྱེད་པའི་ལྷ་ལ་ཡ། །
རོགས་དན་བྱེད་པའི་དཔུང་ལ་ཡ། །
མགྱོགས་རྒྱུག་འོག་གི་རྟ་ལ་ཡ། །
དགྲ་བོ་ཆགས་མལ་མེད་པ་གྱིས། །
དཀོན་མཆོག་གསུམ་དང་རྩ་གསུམ་ལྷ། །
མཐུ་ཆེན་ནུས་པ་ཅི་འདུག་ལྟ། །
གེ་སར་ལྷ་ནས་བསྐོས་པ་དང༌། །
བདུད་ནག་པོའི་གཉའ་གནོན་ཡིན་ངེས་ན། །
ཁྲོ་རྒྱལ་རྒྱལ་པོའི་སྐུ་ཇུས་སྒྲུབ། །
དགྲ་ལྷ་ཝེར་མ་མཐུ་ལྡན་གྱི། །
ད་རེས་ཨ་ཁུའི་དཔུང་བསྐྱོར་ནས། །
དགྲ་བོ་ཆགས་མལ་མེད་པར་གྱིས། །
གཟིགས་དང་གླིང་དཀར་ལྷ་མི་རྣམས། །
དཔའ་རྟགས་དགུང་ལ་མཉམ་པར་ཤོག །
རྒྱལ་བསྟན་སངས་རྒྱས་བསྟན་པ་དེ། །
ཨ་སྔོན་དགུང་ལ་མཉམ་པར་ཤོག །
སྡང་དགྲའི་སྐྱེ་རྒྱུད་རྩ་ནས་ཆོད། །
ཤ་ཁྲག་གཏང་རག་དགྱེས་མཆོད་འབུལ། །
རྣམ་ཤེས་དག་པའི་ཞིང་ལ་དྲོངས། །
མ་གཡེལ་མ་གཡེལ་ལས་ལ་ཆོས། །
ཞེས་དམོད་ གླུ་དེ་ལྟར་བླངས་ནས་ཡི་དམ་གྱི་རྦད་སྔགས་བགྲང་བཞིན་



སྤྲུལ་དམག་སྤུངས་ཀྱང་བདུད་རྒྱལ་ཤོར། །
197
གཏོར་ཟོར་ཕྱག་ཏུ་བླངས་ནས་ལྷའི་གསལ་སྣང་གདེངས་ལྡན་གྱིས་དགྲ་ཕྱོགས་
སུ་འཕངས་པ་དང༌། ཟོར་དེ་འུར་ལྡིར་ཟེར་བའི་སྒྲ་ཆེན་པོས་ས་གཞི་གཡོ་
བའི་ངང་མེ་དམར་ལྷབས་སེ་འབར་ཙམ་ནས་བར་སྣང་མེ་ཡིས་ཁེངས་ཏེ་ཐོག་
དམར་བང་བ་ཙམ་འཁྱུག་ཅིང་དགྲ་ལྷ་ཝེར་མ་ལྷ་སྲུང་རྣམས་ཀྱིས་ཟོར་སྣ་དྲངས།
དམ་སྲི་ཉམས་པའི་དམག་ཁྲོད་དེར་གང་ནས་འདི་བྱུང་མེད་པར་བར་སྣང་ས་
གཞི་མེ་ལྕེས་ཁེངས་ནས་ཐོག་ལྕེས་འཕྲུལ་འཁོར་དང་། ཕུང་སྐྱོགས་སྣ་ཚོགས་
བཟོ་མཁན་ལས་དམག་དཔུང་བདུན་བརྒྱ་ལྷག་བྱ་སྒྲོ་མེ་ཡིས་བསྲེགས་པ་བཞིན་
དུ་བཏང་བ་མ་ཟད། བདུད་རྟ་ཡང་ཕྱེད་སྒྲིལ་བཏང་ཞིང་དེར་ཡོད་རྗེ་དཔོན་
ཚང་མ་དྲན་བརྒྱལ་དུ་སོང་། གཡུ་རྩེ་རྒྱལ་པོ་ལ་དཔོན་ཁྲོ་རྒྱལ་གྱིས་མགོ་་་
རྟགས་སུ་སྤྲད་པའི་ནོར་བུ་ཀེ་ཏ་ཀ་ཡོད་རྐྱེན་རྒྱལ་པོའི་ལས་གུར་དུ་ཡོད་པའི་
འཁོར་དཔུང་ཉིས་བརྒྱ་ལྷག་ཙམ་ལ་ ཅི་མ་ཐུབ། འཕྲུལ་གྱི་དམག་དཔུང་
འདུལ་རྒྱུ་ཡིན་ཡང་དེ་སྔོན་ཁྲོ་རྒྱལ་ལ་སྐྱབས་ཞུ་མྱོང་ལ་ལྟ་བ་མ་ལོག་རྐྱེན་ཅི་ཐུབ་
མེད་པ་བརྫུས་པ་བཞིན་གནས།
ཁྲོ་རྒྱལ་གྱིས་གཏོར་ཟོར་བཏེགས་པ་དང་ལྷན་སྐུ་རྗེ་གེ་སར་རིན་པོ་ཆེས་
གཙོས་ཁྲ་མོ་གླིང་གི་དཔའ་རྟུལ་རྗེ་དཔོན་དེ་དྲག་རྣམས་གོ་བསྐོར་མཚོན་ཐོགས་
ལྷ་དང་བླ་མ་རྣམས་ཀྱིས་རབ་གནས་དང་། བསངས་དང་གསེར་སྐྱེམས་ཀྱིས་
ལྷ་ཞལ་བསྟོད་དེ་དཔུང་དམག་བདུན་སྟོང་ཐམ་པ་རྟ་བྱང་མའི་འགྲོས་སྐོར་་་
དཀྱིལ་ལེ། ཁྲབ་དཀར་འོད་མདངས་ལྷངས་སེ། དར་འཕྲུ་ཚེ་མདུད་སྤུངས་
སེ་བྲེལ་འཁྱུག་འཁྱུག་གིས་ཕེབས། གཞིས་སུ་ཁུ་བོ་རྣམ་གཉིས་སྐུ་འཁོར་སུམ་
སྟོང་གིས་བསྐོར་ཏེ་སྐྱབས་འགྲོ་སོགས་སྐུ་རིམ་ལ་བརྩོན་ཏེ་བཞུགས། །
དེ་ཡི་དུས་ཉི་དྲོས་སྦྲུལ་གྱི་ཆུ་ཚོད་དེར་གླིང་དམག་དང་གླིང་རྗེ་རྒྱལ་བློན་
རྣམས་ཟི་གླིང་གཉིས་ཀྱི་ས་མཚམས་གནམ་ཁྲི་བར་མའི་ན་ཐང་ཨར་ཇག་ཉམས་
པའི་དཔུང་སྒར་གྱི་ཚུར་མཐའ་དེར་སླེབས་པ་དང་ལྷན། ཕྱི་རོལ་དུ་གཡང་ས་



198
བདུད་གླིང་གཡུལ་འགྱེད།
ཆེན་པོ་ཚེག་སྟོང་ཡོད་པ་རྒོད་ངང་པ་མིན་པ་ཐར་ཐབས་མེད་པ་དེའི་ནང་ཆབ་
མཚོས་བསྐོར་བ། ཉ་གསེར་མིག་མིན་པ་རྒྱུ་ལམ་མེད་པ། དེའི་ནང་འབར་
བ་ མེ་ ཡིས་ བསྐོར་ བ། རྫས་ ངན་ གྱི་ དུག་རླངས་ མུན་ ལྟར་ འཁྲིགས་ པ།
གཡང་ས་དང་ཆབ་མཚོ་མེ་ཕུང་བཅས་ཀྱིས་ཨ་ལོང་ལྟར་བསྐོར་བ། དངོས་
ཡོད་མི་མི་དགོས། དངོས་མེད་ལྷ་འདྲེའི་རྒྱུ་ལམ་མེད་པ་འདྲ་ཞིག་ཡོད་པས།
དཔའ་རྟུལ་དཔུང་བཅས་དཔའ་ཆག་སྟེ་ཅི་བྱ་བྲལ་ནས་ཐམས་ཅད་ཀྱིས་སྐུ་རྗེ་ལ་
གསོལ་བ་བཏབ་ནས་ཇི་ལྟར་མཛད་ཡོང་སྙམ་ནས་བསྡད།
དེའི་ཚེ་མ་སངས་འཕྲུལ་གྱི་རྒྱལ་པོ། སྐྱེས་མཆོག་ཡིད་བཞིན་ནོར་བུ།
གེ་སར་དགྲ་ལྷའི་རྒྱལ་པོ་དེ་ཉིད་ལྷ་ཡི་དབང་པོ་བརྒྱ་སྦྱིན་ལྷ་མིན་གྱི་གཡུལ་དུ་
བསྐྱོད་པ་ལྟ་བུ། དགྲ་ལྷའི་གོ་མཚོན་སྣ་དགུ་ལ་འཇའ་འོད་ཟེར་མདངས་་
ཁྱུགས་སེ། དཔེ་བྱད་ལེགས་པའི་སྐུ་ལུས་དེས་ཁམས་གསུམ་ཟིལ་གྱིས་གནོན་
ལེ། དགྲ་ ལྷའི་ སྐར་ མདའ་འཁྱུག་ པ། ཝེར་ མའི་ ཟེར་ ར་ འཚུབ་ བཞིན།
མཆོག་གསུམ་སྤྲིན་ལྟར་འདུ་བ། ཆོས་སྐྱོང་བུ་ཡུག་འཚུབ་པ། འདོ་ཆེན་
རྐྱང་རྒོད་འཕེར་བ་ལ་ཆིབས། འདོ་ཆེན་དེའི་རྩ་ཆེན་བརྒྱུད་ནས་སྒྲོ་ཆེན།
རྩ་ཆུང་བརྒྱུད་ནས་སྒོ་ཆུང༌། སྤུ་རྩེ་བར་ནས་ཐུལ་ཕྲན། ཆོས་སྐུའི་དགོངས་
དོན་གྱིས་འོད་དང་འོད་ཟེར་ཤིགས་སེ། རྨིག་བཞི་ས་ལ་མ་རེག་པ་བར་སྣང་
ལ་འཕགས་པའི་ཚེ། སྐྱེས་བུ་གེ་སར་དེ་ཉིད་ཐུགས་དཔའ་གདེངས་ཚུད་ཅིང་
སྐུའི་གཟི་བརྗིད་བཟོད་པར་དཀའ་བའི་ངང་དགྲ་ལྷའི་ཐོག་ཆིངས་བར་མ་ལ་
དྲངས་པའི་མགུར་གླུ་ཞིག་ བཞེངས་ནས་ལྷ་སྲས་གེ་སར་རྒྱལ་པོ་མི་རྟ་གཉིས་
གཡང་སའི་བར་སྣང་ཐོག་ནས་བྱ་འཕུར་བ་ལྟ་བུ་དང༌། ཆུ་མཚོ་ངང་པས་
གཤོག་པ་ལྟ་བུ། མེ་ནང་དུ་མེ་རིས་གུར་ཁང་འབར་བ་བཞིན་བྱོན་ཏེ་བར་
སྣང་ནས་ཞལ་ཚུར་གཟིགས་ཏེ་རབ་གནས་ཐོར་བས་ལྷ་སྲུང་འགོ་ལྷ་ཐམས་ཅད་
སྤྲིན་ལྟར་གཏིབ་ཅིང་། ཤིག་ཤིག་འུར་འུར་མེར་མེར་གྱིས་ས་གཡོས་པ་དང་



སྤྲུལ་དམག་སྤུངས་ཀྱང་བདུད་རྒྱལ་ཤོར། 199
ལྷན་ཅིག་ཏུ་བདུད་ཀྱི་ཆོ་འཕྲུལ་ཆེན་པོ་རང་སར་ཞི་ནས་ཐང་དེ་སྔར་ལས་བདེ་
ཞིང་དབེན་པ་ཉམས་དགའ་བ་ཞིག་ཏུ་གྱུར། །
དཔའ་རྟུལ་རྣམས་ཀྱིས་དེ་ཚོ་མཐོང་བས་སྐྱེས་བུ་མི་རྟ་གཉིས་ལ་སྔར་ལས་
ལྷག་པའི་བླ་མ་སངས་རྒྱས་དངོས་སུ་མཐོང་སྟེ་མི་ཕྱེད་པའི་དད་པ་རྩེ་གཅིག་
ཐོབ་ནས་ཤིན་ཏུ་སྤྲོ་བ་དང་ཐུགས་དཔའ་ཚུད་ནས་གཅིག་ཤུལ་གཉིས་མཐུད་
ཀྱིས་རྟའི་བང་བཏང་ནས་རྒྱལ་མཆོག་གེ་སར་གྱི་རྗེས་བཞིན་དུ་འུར་བ་དང་ལྷན་
གླིང་དམག་རྣམས་ཆུ་བོ་ཁ་ལུད་པ་ལྟར་གཤར།།
ཉམས་པ་བདུད་སྡེའི་དམག་དཔུང་དམ་སྲི་གདུག་པ་ཕུང་འདྲེ། རྒྱལ་
བསྟན་གཉིས་ཀྱི་དགྲ་བོ། གླིང་དཀར་ཁྲ་མོའི་སྒེར་དགྲ་དེར་ཡོད་རྣམས་ཟོང་
ཟོར་ཐོག་ལྕེས་ཕྱེད་བརླག་སོང་བས་ཐམས་ཅད་བློ་མི་བདེ་ཧབ་ཧབ་ཀྱིས་ཕྱོགས་
མཚམས་ཐམས་ཅད་ལ་ལྟ་ཞིབ་བྱས་པས་འཕྲུལ་ གྱི་མགྱོགས་རྟ་གསུམ་དང༌།
རླུང་གྲི་ཟེར་མ་རེག་གཅོད་ཀྱི་འཕྲུལ་འཁོར་དང་འཕྲུལ་ཁང་ཐོར་ཞིག་ཏུ་སོང་
ཐོག གཞན་འཕྲུལ་མི་རྣམས་ཀྱང་ཕལ་ཆེ་བ་རྐང་ལག་སྐྱོན་ཅན། མགོ་ཡན་
ལག་མ་ཚང་བ་རེད་འདུག་པས་བདུད་ཀྱི་རྒྱལ་བློན་ཚང་མ་མྱ་ངན་གྱིས་ནོན་
ཞིང༌། གླིང་གི་བྱད་མ་ཡིན་པ་ཤེས་ཏེ་ཅི་དྲག་གྲོས་མོལ་བྱེད་པར་ལས་གུར་
ཆེན་པོའི་ནང་དུ་འདུས་པ་ན། དེར་ཡོད་ཚང་མ་གྲོས་མཐུན་གྱིས་རང་གནས་
ཡུལ་རྫོང་དུ་ཕྱིར་ལོག་འགྲོ་རྒྱུ་ཐག་ཆོད་པ་དང་ལྷན། གླིང་དཀར་ཁྲ་མོའི་ལྷ་
དམག་རྣམས་ཀི་བསོའི་སྒྲ་དང་བཅས་ཏེ་གཡང་ས་དང་མེ་ཆུའི་འགག་འཕྲང་
ལས་བརྒལ་ཚར་བ་མཐོང་བས་ ཐམས་ ཅད་ཟིང་ཟིང་ལོང་ལོང་གིས་འཁོར་་་
གསུམ་བསྐོར་བའི་ཚེ་ན་ཕྱོགས་མཚམས་ནས་དཔའ་རྟུལ་ ཐམས་ ཅད་དེར་་་་་
སླེབས་ཚར་བ་དང་། ཐེའུ་རང་ཉམས་པའི་བརྫུས་བུ་དཀར་པོ་ཤེ་ལེ་ལག་རིང་
དེ་འཕྲུལ་གྱི་མགྱོགས་རྟ་ཞིག་གི་གོང་དུ་ཐོན་ནས་འཕྲུལ་མདུང་འཕྱར་ཏེ་འཆི་བ་
སྲོག་ལ་མི་འཚེར་བར་དམག་གི་གདོང་ལེན་དུ་འགྲིལ་ཡོང་ནས་རྒྱལ་མཆོག་གེ་



200
བདུད་གླིང་གཡུལ་འགྱེད།།
སར་ལ་འཕྲུལ་མདུང་ལན་གསུམ་འཕུལ་ཡང་འཇའ་ལ་བཏབ་པ་ལྟར་སོང་། །
སྐུ་རྗེའི་གཡས་ཟུར་ན་དཔའ་ཚ་ཞང་འདན་མ་བྱང་ཁྲ་ཡོད་པས་ལ་མོ་
མདའ་གཞུ་དུས་མཉམ་དུ་བླངས་ནས་གླུ་ལེན་ཁོམ་མ་བྱུང་བར་མདའ་ཞིག་་
སྤྲིངས་པས་འཕྲུལ་གྱི་མགྱོགས་རྟའི་འཁོར་ལོ་དང་པོ་གཏོར། ཡང་མདའ་
གཅིག་འཕངས་པས་འཕྲུལ་འཁོར་གཉིས་པ་གཏོར་ནས་ཐང་དུ་འགྲིལ་བ་དང༌།
ཡང་ཁོས་གང་བྱུང་མེད་པའི་ཐེའུ་རང་འཕྲུལ་གྱི་རྟ་ཞིག་གི་གོང་དུ་ཐོན་པ་དང་
དུས་མཚུངས། གདོང་འབུམ་པའི་རྒྱ་ཚ་ཞལ་དཀར་དེས་འདོ་ཆེན་རྒྱ་བྱ་སོག་
དཀར་གྱི་གོང་ནས་མཚོན་རྣོན་པོ་ཡ་ཟི་སྐར་ཕྲན་གྱི་གྲི་མགོ་འཕུར་ནས་སེང་
དཀར་མོ་ལ་གཡུ་རལ་རྒྱས་འདྲ་ཞིག་གི་ངང་ནས་སྟོང་མཇུག་མེད་པའི་གླུ་འདི་
ལྟར་བླངས་སོ། །
ཨོཾ་མ་ཎི་པདྨེ་ཧཱུྃ། །
གླུ་ཨ་ལ་ཐ་ལ་ཐ་ལ་རེད། །
ཐ་ལ་ལ་མོ་ལ་ལ་རེད། །
ལ་ལ་གླུ་ཡི་ལེན་ལུགས་རེད། །
ཆོས་སངས་རྒྱས་གདན་ས་གོང་མ་ནས། །
རྒྱ་གར་གྲུབ་ཆེན་བརྒྱད་ཅུ་མཁྱེན། །
ཁྲ་མོ་གླིང་གི་ལྷ་སྲུང་དང་། ། །
དགྲ་ལྷ་ཝེར་མ་ཟོ་དོར་མཁྱེན། །
སྡང་བའི་དགྲ་བོ་ཆམ་ལ་ཕོབ། །
ས་འདི་ས་ངོ་མ་ཤེས་ན། །
ཟི་མ་གླིང་གི་ས་མཚམས་ན། །
ཉམས་པ་ཆམ་ལ་འབེབས་ས་རེད། །
ཕུང་འདྲེ་ཡུ་མེད་བཟོ་ས་རེད། །



སྤྲུལ་དམག་སྤུངས་ཀྱང་བདུད་རྒྱལ་ཤོར།།
201
ང་འདྲ་ང་ངོ་མ་ཤེས་ན། །
གོང་རྒྱལ་པོ་ཆེན་པོའི་སྐུ་མཆེད་ལ། །
ལྡོང་འབུམ་པའི་རྒྱ་ཚ་ཞལ་དཀར་ཡིན། །
འབུམ་པའི་རྒྱ་ཚ་ཞལ་དཀར་ང་། ། །
འབུམ་འབུམ་དམག་གི་གདམ་ཡ་ཡིན། །
ཁྲི་ཁྲི་དམག་གི་སྙིང་བཅུད་ཡིན། །
དེ་ཚོ་ཡིན་ལུགས་འདྲ་མ་རེད། །
ད་རེས་ཐུག་པ་ཉམས་པའི་བུ། །
མ་ཡིན་ཡིན་བརྫུ་བྱེད་མི་ཁྱོད། །
མི་དཀར་ཝ་མོའི་དཔའ་སྙིང་ཅན། །
དཔྱད་ན་ཤེ་ལེ་ལག་རིང་འདྲ། །
ལག་སྔ་ཝ་རྔ་སུ་རུ་རུ། །
ལག་ལེན་མེད་པ་འཇའ་ཚོན་འདྲ། །
གླིང་དཀར་རང་ཡུལ་བཟུང་བ་ལ། །
བདུད་མོའི་ཕུང་རྒྱུག་ཅི་གོ་རེད། །
ཨ་ཝ་རེ་ལ་སྙིང་རེ་རྗེ། །
གནའ་མི་བོད་ཀྱི་གཏམ་དཔེ་ལ། །
ཕྱུག་པོ་འདོད་པའི་ཚོང་པ་དེ། །
རྒྱུ་ནོམ་ཆེན་རྒྱུས་རྒྱ་ཤེས་ལེ་དགོས། །
བསམ་མེད་ཚོང་ཕྲུག་ཁ་སེར་དེས། །
མིག་ཁྲ་ཁྲས་མཐོང་ཚད་ཟོང་དུ་སྒྲུབ། །
མཐའ་མ་ཟོང་ཟད་ཚོང་ལོག་འགྲོ །
གཞན་དབང་འཕྲོག་པའི་ཇག་རྒོད་ལ། །



202
བདུད་གླིང་གཡུལ་འགྱེད།།
དཔའ་ངར་དཔུང་སྣོན་དཔུང་བཙན་དགོས། །
ཅི་ཤེས་མེད་པའི་ཇག་རྐུན་དེས། །
སྟོང་འཁོར་ལོས་བསྒྱུར་བའི་རྒྱུ་ནོར་རྐུ། །
མཐའ་མ་སྐྱེ་སྲོག་དཔོན་ལ་འཆོར། །
ཟེར་ཡང་ཟེར་ལ་བདེན་ཡང་བདེན། །
དཔོན་གཤིན་རྗེ་ཆོས་རྒྱལ་གེ་སར་རྒྱལ། །
འོད་གཟི་བརྗིད་ལྷང་ངེར་སྔས་མགོར་ཕེབས། །
བློན་གཤིན་རྗེའི་ལས་མཁན་མཐའ་ནས་བསྐོར། །
རླུང་ཟེར་མ་ཡིན་ཡང་ཐར་ས་མེད། །
བྱ་གཤོག་ཐོགས་ཡིན་ཡང་འཕུར་དབང་མེད། །
འཕྲུལ་མཁས་པས་སྒྱུ་མ་སྟོན་དབང་མེད། །
དུས་ད་རེས་ཚེ་སྲོག་ཞག་དུས་ཐིམ། །
རིག་པ་ཡོད་ཚེ་བསམ་བློ་ཐོངས། །
མགོ་འབུལ་གེ་སར་རྒྱལ་ལ་གྱིས། །
བློ་གཏད་གླིང་དཀར་ཕྱོགས་ལ་གཏོད། །
གོ་མཚོན་ཁྲོལ་ལ་གུས་ཕྱག་འཚལ། །
ད་རེས་མི་གསོད་ཚེ་ཐར་གཏོང་། ། །
མིན་གཅིག་ད་རུང་ངར་འདོད་ན། །
དཔའ་རྒྱ་ཚའི་དཔུང་ལ་ཉམ་ང་མེད། །
གྲི་ཡ་ཟིའི་སོ་ལ་རྣོ་ཆོད་འབར། །
སྲ་ཕ་བོང་ཡིན་ཡང་ཡ་ལིང་བགོ། །
གྲི་བཟང་པོའི་ཡོན་ཏན་བཤད་ཁོམ་མེད། །
མི་ཁྱོད་འདྲའི་ཉམས་འགྱུར་མཐོང་ཙ་ན། །



203
སྤྲུལ་དམག་སྤུངས་ཀྱང་བདུད་རྒྱལ་ཤོར། །
དཔའ་ཞེ་རྒོད་སྙིང་ཁམས་གཏིང་ནས་འཁྲུག ། །
གྲི་གཡུག་འདོད་དཔུང་པའི་ཤ་རྒོད་འཕགས། ། །
གླུ་མང་པོ་མི་ལེན་ཉི་མ་བཤོལ། །
དོན་ཡང་དག་ལག་ལེན་གཏུགས་ན་གསལ། །
གླུ་གོ་ན་ཡིད་ཀྱིས་ཚིག་ལ་དཔྱོད། །
མ་གོ་གླུ་ཚིག་འགྲེལ་བ་མེད། །
ཉམས་པ་བདུད་བློན་ཡིད་ལ་ཞོག །
ཅེས་གླུ་དེ་ལྟར་བླངས་ནས་དོན་དུ་ཁོ་ཤེ་ལེ་ལག་རིང་ཡིན་མིན་ངེས་པར་
དཔྱད་དགོས། ཁོས་འདི་ཡན་གྱི་གླུ་ཞིག་ཡོང་དགོངས་ནས་བསྒུགས་པ་དང་།
ཁོས་མི་འཇིགས་པའི་རྐན་སྒྲ་དྲག་ཏུ་བརྡབས་ནས་རྣོན་པོ་དུག་གྲིའི་དཔའ་ལུང་
ལ་འཆང་བཞིན་འཕྲུལ་རྟའི་གོང་ནས་ཟུར་འདུག་ཅིག་བྱས་ནས་ན་རེ། ཡ་ཁོ་
རེ་གླིང་སྡུག་རྒྱུ་ཚ་བུ། སྒུག་མ་དགོས་ད་རེས་ཐུག་ལུགས་ལ། ཚིག་བཟང་
པོའི་ཨ་ལན་ཡིད་ལ་ཞོག དཔའ་ངར་མའི་འཐབ་ལུགས་རྗེས་ལ་ཡོད་ཟེར་
ནས་དཔའ་གླུ་འདི་བླངས་སོ། །
ཀླུ་འོ་ན་ཨ་ལུ་ཐ་ལུ་རེད། །
ཐ་ལུ་འོ་ན་ལ་མོ་རེད། །
ལ་ལུ་གླུ་ཡི་ལེན་ལུགས་རེད། །
ནག་པོ་བདུད་ཀྱི་ལྷ་སྲུང་འབོད། །
ཐེའུ་རང་དཀར་ནག་ཁྲ་གསུམ་མཁྱེན། །
དེ་རིང་བསྟན་པའི་ཇུས་ལ་གཟིགས། །
ས་འདི་ཁྱོད་རང་ཟེར་ཟེར་རེད། །
གླིང་དཀར་གསོད་པའི་དུར་ས་རེད། །
ང་འདྲ་ང་ངོ་མ་ཤེས་ན། །



204
བདུད་གླིང་གཡུལ་འགྱེད།
ཨར་ཇག་བདུད་སྡེའི་ཨ་མ་ལ། ། །
མི་མིན་ལྷ་འདྲེའི་སྲས་བདུན་དེ། ། །
སྒོ་ངའི་ནང་ནས་འཁྲུངས་ལེ་ཡིན། །
རྒྱལ་ཁབ་བདུན་གྱི་གདམ་ཡ་ཡིན། །
གླིང་དཀར་དམག་གི་འཐབ་ཡ་ཡིན། །
ཐེའུ་རང་ནག་པོའི་འཕྲུལ་བུ་ཡིན། །
ཤེ་ལེ་བུ་དང་གངས་སེང་གཉིས། །
དགྲ་བུ་ཡུག་བྱུང་ན་སྣང་བ་སྤྲོ། །
གཅན་སྡེར་ཆགས་ཐམས་ཅད་ཟིལ་གྱིས་གནོན། །
སེང་དཀར་མོ་ཟེར་ནས་སྐྱེ་འགྲོས་སྨོན། །
ཁྱི་རྡ་ལི་སེང་ལ་བརྗེ་མི་ཁྱོད། །
དཔའ་མེད་སྟོང་གཏམ་ཤོད་མི་ཁྱོད། །
ཡང་མཐའ་སྟོང་གཏམ་རླུང་ལ་བསྐུར། །
མ་ངན་ཇོ་རུ་ནག་རྫོག་ལ། །
ཕྱག་འཚལ་མགོ་འབུལ་དགོས་དོ་ཟེར། །
བསམ་པ་གླིང་ལ་གཏད་དགོས་ཟེར། །
དེ་མི་ཡོང་ཚིག་གི་བརྙས་གཏམ་རེད། །
ཕོ་ཁྱོད་ཅག་མཐོང་ན་ཞེད་རྒྱུ་མེད། །
དགྲ་འཆི་བདག་ཡིན་ཡང་འཐབ་ར་བཅའ། །
བྲག་རྡོ་རྗེ་ཡིན་ཡང་མཚོན་གྱིས་གཤོག །
རླུང་བསེར་བུ་ཡིན་ཡང་བང་ཁ་འགྲན། །
བུ་ང་བས་མི་ཚད་རྒྱལ་བློན་ཡོད། །
གནམ་ས་མགོ་ལྡོག་བྱེད་མི་ལ། །



སྤྲུལ་དམག་སྤུངས་ཀྱང་བདུད་རྒྱལ་ཤོར།
205
གཡུ་རྩེ་རྒྱལ་པོ་སྐུ་འཚོ་བདེ། །
ཤེད་ཆེན་རི་བོ་པང་མི་ལ། ། །
ཤེད་ཆེན་འགྲན་གྱི་ཡ་མེད་ཡོད། །
རྒྱ་མཚོ་ཧུབ་ཀྱིས་འཐུང་མི་ལ། །
དམར་པོ་བཙན་སྐྱ་འབུམ་ཐུབ་ཡོད། །
དགྲ་རྒོད་ཆམ་ལ་འབེབས་མི་ལ། །
ནག་པོ་སྟོང་བདུད་ལན་མེད་ཡོད། །
ད་རུང་དགྲ་རྒོད་སིལ་མ་ཡོད། །
དེ་ཨེ་རེད་ད་ལྟ་གསལ་ནས་ཡོང་། །
ཁྱོད་རྒྱ་ཚ་ཟེར་བའི་སྟོང་གཏམ་ཅན། །
དཔུང་རོགས་མི་རྟ་འཛོམས་ཞན་འདྲ། །
བུ་དཔའ་རྩལ་སྙིང་ཁམས་ཆེ་ཆུང་ཡིན། །
མཚོན་སྔོན་མོའི་རྣོ་ཆོད་ཟེར་རྒྱུ་དེ། ། །
བུ་དཔའ་བོའི་གཡུག་ལག་བྱང་ཞན་རེད། །
དམག་བུ་རྟའི་རྒྱལ་ཁ་ཐོབ་ཞན་དེ། །
དམག་གཙོ་བོའི་འཐབ་ལུགས་ཡག་ཉེས་རེད། །
ཁྱོད་ཐུབ་བསམ་སྣང་བ་འཁྲུལ་ལུགས་ལ། །
ཨ་ཝ་རེ་ལ་སྙིང་རེ་རྗེ། །
ཁྱོད་རྒྱ་ཚ་ཨམ་དེ་མི་དགོས་དང་། །
ཁོ་གེ་སར་རེད་ཀྱང་ཞེད་རྒྱུ་མེད། །
བློན་དཔའ་རྟུལ་སྟག་ངར་གཟིག་ངར་ཆེ། །
ངར་བསམ་ཚད་ཨ་ཕོའི་གདོང་ལ་ཤོག །
ང་འཕྲུལ་བུའི་དཔུང་ལ་ཉམས་ང་མེད། །



206
བདུད་གླིང་གཡུལ་འགྱེད། །
རལ་གྲི་དུག་ལྕེ་ངར་མ་འདི། ། །
མཁས་པ་མགར་བས་བརྡུངས་ལེ་མིན། །
གུ་ལང་དབང་ཕྱུག་ཆེན་པོ་དེས། །
དངོས་སུ་བུ་ལ་གནང་ལེ་ཡིན། །
ཉིན་མོའི་ངོགས་ལ་དུག་རླངས་འཐུལ། །
མཚན་མོའི་ངོགས་ལ་མེ་འོད་འབར། །
གཡུག་གིས་བྲག་གཤག་ཆབ་ཆུ་གཅོད། །
ཁྱོད་དངོས་ཡོད་མི་འབྲེག་བསམ་པ་མེད། །
ཁ་བཤད་གླུ་ལེན་མཁས་ཞན་འདྲ། །
དོན་ལག་ལེན་སུ་རྒྱལ་བལྟས་ན་གསལ། །
གླུ་གོ་ན་ཚིག་དོན་ཡིད་ལ་ཞོག །
མ་གོ་གླུ་ལ་འགྲེལ་བ་མེད། །
ཁྱོད་ཚོའི་ཡིད་ལ་དེ་ལྟར་ཞོག །
ཅེས་གླུ་དེ་ལྟར་བླངས་ནས་ཐུང་ཧྲིལ་གྱིས་འཕྲུལ་རྟའི་ཁ་ལོ་བསྒྱུར་ནས་
མཆོངས་བྱུང་བ་དང་། རྒྱ་ཚས་ཤེ་ལེ་ལག་རིང་ཡིན་པར་ཤེས་ནས་ཐེ་ཚོམ་
མེད་པར་མཆོངས་ཏེ་གྲི་ཁ་འགྲན་པས། ཤེ་ལེས་གྲི་ཐེངས་མང་གཡུག་པས་རྒྱ་
ཚ་ལ་ཐེབས་རུང་སྲུང་བས་བརྟན། རྒྱ་ཚས་ཡ་ཟི་དེ་གློག་འཁྱུག་པ་ལྟར་གཅིག་
གཡུག་པས་ཤེ་ལེ་ལག་རིང་གི་ཕྲག་གཡོན་པའི་ཐོག་ནས་གཡས་པའི་རྩིབ་འོག་
བར་དུམ་གྱིས་བཅད་ནས་སར་ལྷུང་བ་དང་ད་དུང་དབུགས་རྒྱུན་མ་ཆད་པར་ལྷུ་
རྣམས་ལིང་ལིང་གིས་འཕར་བྱུང་བ་ན། དགྲ་ལྷ་གེ་སར་རྒྱལ་པོའི་ཆིབས་པ་
རྐྱང་རྒོད་ཀྱིས་ལག་བྲོ་བརྡབས་ཏེ་དབུགས་རྒྱུན་བཅད། རྒྱུ་ཚས་མགོ་འཕྲུ་
གོང་ལེན་མཛད་དེ་ཀི་བསོ་རྫ་རི་ཉིལ་བ་ལྟར་བཏབ་པའི་ཚེ། བདུད་ལྷ་རྣམས་
རྟེན་བཀོད་ལ་གཡེངས་ཡོད་པས་ཚོར་ཏེ་སྐད་ཅིག་དེར་འདུས་ནས་བདུད་མིའི་



སྤྲུལ་དམག་སྤུངས་ཀྱང་བདུད་རྒྱལ་ཤོར། །
207
དཔུང་རོགས་བྱས། འཕྲུལ་མཁས་ཁེར་རྒོད་མིག་དམར་དེས་མཚོན་གྱི་འཕྲུལ་
འཁོར་བསྐོར་ནས་དཔའ་རྟུལ་གྱི་གདོང་བླངས། དེ་དང་མཉམ་དུ་འབྲོང་
ནག་ར་བཟུང་དང་། སྟོང་ ཐུབ་ཁེར་སྐྱེས། ཨ་ཁུ་ཡན་ཐུབ་དཔུང་རིང་།
གར་ས་འགྲམ་རིང་སོགས་ཁས་ལེན་མི་དགུ་སྔོན་དུ་ཐོན་ནས་མདའ་འཕེན་ཤུ་སྒྲ་
ཆིལ་ཆིལ་གྱིས་མདའ་དུ་མ་བཏང་བྱུང་བ་དཔའ་རྟུལ་རྣམས་ཀྱི་སྐུ་ལ་ཐེབས་རུང་
སྲུང་བས་བརྟེན།
དེས་ན་དཔའ་རྟུལ་འདན་མས་མདའ་གསུམ་བཏང་བས་གར་ས་འགྲམ་
རིང་དང་། སྟག་རྒོད་ལན་མེད་གཉིས་ཀྱི་དཔྲལ་བ་དང་སྙིང་ཚལ་པར་གཏོར་
ཏེ་བསད། མདའ་ གཅིག་ཁེར་རྒོད་མིག་དམར་ལ་ ཐེབས་རུང་ ཅི་ མ་ ཐུབ།
ཁེར་རྒོད་དེ་ང་རྒྱལ་དྲག་ཏུ་འཁྲུགས་ཏེ་མཚོན་གྱི་འཁོར་ལོའི་ཤུགས་ནན་སྤར་ཏེ་
བཏང་བྱུང་བས། ཉི་འབུམ་དང་། སྒ་སྡེ། ཉ་ཚ། སྣང་ངུ་རྣམས་ཀྱི་
ཐོག་ཏུ་ཤུ་སྒྲ་འུར་གྱིས་བྱུང་བས་ཆིབས་རྟ་རྣམས་འབྲོག་པ་ལྟར་གཟུར་བ་དང་།
ད་དུང་རྒྱབ་ཀྱི་གསེར་པའི་རབ་དགས་གཙོས་ཁས་ལེན་མི་བདུན་མཚོན་འཁོར་
གྱིས་བཀྲོངས་བྱུང་ཞིང༌། སྒ་སྡེ་མྱུར་བར་ཆིབས་ལས་གཞོལ་ནས་རྡོ་ལུག་རོ་
ཙམ་ཞིག་འཕངས་པས་ལྷའི་སྡོང་གྲོགས་དང་བཅས་མཚོན་འཁོར་དེ་གཏོར།
ཁེར་རྒོད་དེས་སྒ་སྡེའི་ཉེ་སར་བཅར་ཏེ་མཚོན་འཁོར་གཉིས་པ་དེ་གཏོར་རྩིས་
བྱེད་སྐབས། སྒ་སྡེ་ཆོས་སྐྱོང་བེར་ནག་དེ་ཐུགས་རྒྱལ་དྲག་ཏུ་འཁྲུགས་ནས་
ཁོའི་ཐོག་ཏུ་མཆོངས་ཤིང་དཔུང་ཟུར་ནས་བསྡུས་ཏེ་སར་མནན་ནས་རྡོག་ཐོ་
དང་ཁུ་ཚུར་རྡེབ་གསུབ་བཅས་ཀྱིས་བསད། གཞན་ཡང་དཔའ་རྟུལ་རྣམས་
ཀྱིས་བརྒྱ་ལུག་སྤྱང་ཀིས་གཏོར་བ་ལྟར་སྒར་དེ་བཅོམ་པ་དང་ལྷན་དངོས་ཡོད་མི་
ཡི་དཔུང་དམག་གཅིག་བརྒྱ་ལྷག་ཙམ་མཚོན་ལ་དྲངས།
འཕྲུལ་གྱི་སྒྱུ་མའི་དཔུང་མང་ཚན་ཆེ་བ་དང་གསོད་རྒྱུ་མེད་སྟབས་དངོས་
ཡོད་མི་དང་སྒྱུ་མའི་འཕྲུལ་དཔུང་གཉིས་དབྱེར་མ་ཕྱེ་བར་ཡུད་ཙམ་སོང་བ་



208
བདུད་གླིང་གཡུལ་འགྱེད།
དང་། དཔའ་རྟུལ་རྣམས་ཀྱི་མཚོན་རྣོན་པོའི་སོ་ཁ་དིག དཔུང་པའི་ཤེད་
ཤུགས་རྒུད་པའི་དུས་སུ། དམུ་བདུད་དམ་སྲི་རྒྱལ་བློན་རྣམས་ལྷན་ཅིག་བྲོས་
རྩིས་ཀྱིས་རླུང་འཁོར་དང་ལྕགས་འཁོར་ལ་ཞིབ་རྟོགས་བྱེད་བཞིན་འཁོལ་རིལ་
རིལ་དུ་ཡོད་པ་ན། དཔའ་རྟུལ་རྣམས་ཀྱིས་ལས་གུར་ལ་རལ་ཤན་བརྒྱབ་སྟེ་
བཏུལ་བ་དང་། དགྲ་ལྷ་གེ་སར་རྒྱལ་པོས་ལྷ་ལ་གསོལ་བ་འདེབས་པའི་མགུར་
གླུ་བཞེངས་ནས་བསྐུལ་བས་སྐད་ཅིག་ཉིད་དུ་སྐྱེས་བུ་གེ་སར་གྱི་མདུན་ཐད་མེ་
རི་འབར་བའི་ཀློང་ནས་མགོན་པོའི་སྤྲུལ་པའི་ལྷ་དམག་ནག་པོ་ལྕགས་ ཁྲབ་་
ལྕགས་རྨོག་ཅན་ཉིས་ཁྲི་ཆིག་སྟོང་ཐོན་ཏེ་སྒྱུ་མའི་འཕྲུལ་དཔུང་ཐམས་ཅད་ཐོ་བ་
དང་དགྲ་ལྷས་རྡུང་བའི་ཚུལ་བྱས་པས་སྐད་ཅིག་ཡུད་ཙམ་ནས་མེད་པར་བྱས།
དགྲ་ལྷའི་རྒྱལ་པོ་གེ་སར་ཁོང་གི་ཏིང་འཛིན་དམིགས་པས་ལྷ་ལ་གཏང་རག་
དགྱེས་མཆོད་ཕུལ། དེ་ནས་དམ་ཉམས་བདུད་ཀྱི་དཔུང་སྒར་དེ་ནམ་ལངས་
ཀྱི་ སྐར་ མ་ བཞིན་ དུ་ སྒྱུ་ མའི་ དཔུང་ སྒར་ ཞིག་ ནས་ གཡུ་ རྩེ་ རྒྱལ་ པོ་ དང་།
བཙན་སྐྱ་འབུམ་ཐུབ། ཤེད་ཆེན་འགྲན་གྱི་ཡ་མེད། ནག་པོ་སྟོང་བདུད་
ལན་མེད་བཅས་རྗེ་དཔོན་བཞི་ལ་ཁས་ལེན་བརྒྱད་ཅུ་ཙམ་ཡོད་པ་དེ་རྣམས་འཆི་
བ་སྲོག་ལ་མི་ ཕངས་པ་བློ་མཉམ་ནས་ཡོད་པ་ན། དཔའ་རྟུལ་ གླིང་དམག་
རྣམས་ཀྱིས་འུར་འུར་བཅོམ་པ་དང་ལྕགས་འཁོར་ལྷུ་ཚིགས་སྒྲིག་ལོང་མ་བྱུང་
བར་དམག་རྟ་གང་ཟིན་གྱི་གོང་དུ་བུད་ཅིང་། དང་པོ་ཤེད་ཆེན་འགྲན་གྱི་ཡ་
མེད་དེ་ཞེ་རྒོད་གཏིང་ནས་འཁྲུག ངར་རྒོད་ཀྱི་རླུང་དམར་གཡོས་ནས་མི་
ལྗང་ལྗོན་ཤིང་རྒྱུས་འདྲ་ཞིག་བྱས་ནས་གཟིག་འཕེན་དང༌། ཉ་ཚ། ཝེར་མ་
ལྷ་དར་རྣམས་ཀྱི་གདོང་དུ་བྱུང་ནས་རལ་གྲི་འབྲོང་རྒོད་ལིང་གཅོད་ཟེར་བ་ཕྱེད་
ཙམ་བཏོན་ཏེ་ཡ་ཁོ་རེ་ཉོན་དང་གླིང་སྡུག་ཚོ། བུ་དཔའ་བོའི་གཏང་མ་རྗེས་
ལ་ཡོད། ཡིན་ལུགས་ཀྱི་འདྲ་མ་གླུ་ཞིག་ཡོད་པས་དང་པོ་ཁྱོད་ཚོས་ཉོན་ཨང་
ཟེར་ནས་གླུ་ཐུང་འདི་བླངས་པར་གདའོ། །



209
སྤྲུལ་དམག་སྤུངས་ཀྱང་བདུད་རྒྱལ་ཤོར།
གླུ་འོ་ན་ཨ་ལུ་ཐ་ལུ་རེད། །
ཐ་ལུ་འོ་ན་ལེན་ལུགས་རེད། །
འོ་ན་ངག་གི་འགུག་ལུགས་རེད། །
བསོ་བསོ་མཆོད་དོ་དམུ་ཡི་བདུད། །
གུ་ལང་དབང་ཕྱུག་དགའ་རབ་ལྷ། །
ས་འདི་ས་ངོ་མ་ཤེས་ན། །
ཟི་མ་རོང་གི་ས་མཚམས་རེད། །
ང་འདྲ་ང་ངོ་མ་ཤེས་ན། །
མི་མ་འཕྲུལ་གྱི་ཨ་མ་ལ། །
ལྷ་སྲིན་འཁྲིག་པའི་རྫུས་བུ་བདུན། །
སྒོ་ངའི་ནང་ནས་འཁྲུངས་ལེ་རེད། །
ཡང་སྒོས་དམུ་བདུད་བརྫུས་བུ་ལ། །
ཤེད་ཆེན་འགྲན་གྱི་ཡ་མེད་ཟེར། །
དགུན་ཟླ་བར་པའི་ཉ་ཚེས་ལ། །
བདུད་ཉི་དུས་ཚོད་དགུ་འཛོམས་དུས། །
བྱང་ཐང་མུན་པ་སྐྱ་མོ་ལ། །
ཕོ་འདྲེ་ཀླུ་བཙན་སྐུ་མདུན་ན། །
བདུད་རྒྱལ་མིང་ཐོགས་གྲོས་ར་བསྡུས། །
ཤེད་དང་ཤུགས་རྩལ་འགྲན་པའི་དུས། །
ལྕགས་ཀྱི་གདུང་མ་དགུ་འགྲིག་དེ། །
ས་ཐམ་རྒྱལ་པོའི་ཕྱག་རྟགས་རེད། །
ཕ་ཀླུ་བཙན་མིན་པས་མི་ཐེག་དུས། །
ངས་པང་དུ་བླངས་ནས་ཕྲག་ལ་བཀལ། །



210
བདུད་གླིང་གཡུལ་འགྱེད། །
ཤ་རུ་གནམ་རྫོང་གདུང་མ་བྱས། །
ཕོ་དེ་འདྲ་ཟེར་ནས་ཀླུ་བཙན་དགྱེས། །
ཤེད་ཆེན་འགྲན་མེད་དེ་དུས་བཏགས། །
འདན་མ་ཡོད་ན་གདོང་ལ་བུད། །
ཡ་མེད་བཀྲོངས་པའི་ཤ་ཕ་ལ། །
སེང་སྟག་ཡོད་ན་ཟུར་དུ་བུད། །
དཔའ་བའི་དཔུང་གིས་ཡ་ལན་ཡོད། །
དཔའ་རྒྱ་ཚ་ཟེར་བའི་མིང་གཡེར་ཅན། །
གཡེར་ཡང་ཐོག་ཡིན་ན་ད་རེས་ཤོག །
གེ་སར་ཟེར་བའི་ཁྲི་འཛིན་དཔོན། །
ཁྲི་ཡང་འཛིན་འདོད་ན་ད་རེས་ཤོག །
སྔོན་མོ་མཚོན་གྱི་མཇལ་དར་ཡོད། །
ཤེད་ཆེན་དཔུང་པའི་མཇལ་རྟེན་ཡོད། །
ལག་ན་བཟུང་བའི་རལ་གྲི་འདི། །
དམུ་བདུད་རྒྱལ་པོའི་ཕ་ཟོག་རེད། །
དམུ་སྲིན་མ་མ་གཞོན་ནུ་མས། །
ཨ་ཕོ་ང་ལ་རྒྱན་ཆར་བཏགས། །
གཡུག་ན་རི་རབ་ཆེ་ཡང་འབྲེག །
སྲ་བ་རྒྱ་བྲག་ལྷུ་དུམ་བགོ །
ཁྱོད་ཚོ་མི་འབྲེག་བསམ་པ་མེད། །
སྒང་སྒང་རོ་ཡིས་གང་ལེ་དང་། །
མི་རོའི་རྩིག་པ་རི་ལྟར་བཟོ། །
གཤོང་གཤོང་ཁྲག་གིས་གང་ལེ་ལ། །



སྤྲུལ་དམག་སྤུངས་ཀྱང་བདུད་རྒྱལ་ཤོར།
211
མཚོ་དང་ཡུལ་ཆུ་འབབ་འདྲ་བྱེད། །
ཨེ་ཟེར་ལྟོས་ལ་བསྒུགས་ནས་སྡོད། །
སྐྱ་ཚུར་ཆས་ཡིད་ལ་དེ་ལྟར་ཞོག །
ཅེས་གླུ་དེ་ལྟར་བླངས་ནས་མཆོང་རྩིས་བྱས་པ་ན། དཔའ་རྟུལ་ཡོངས་
ཀྱི་བླ་རྟེན། དཔའ་རྩལ་ཅན་གྱི་བུ་རྒྱུད། ཤེས་རིག་བཀྲ་བའི་དཔའ་བོ་་
དགུང་གྲངས་བཅུ་ལ་སོན་པ་ཁོང་གི་དགོངས་པ་ལ། མི་ལྗང་འདི་ཤེད་ཆེན་
ཡིན་པ་ཁོ་ཐག་ཆོད་པས་རང་གི་དགྲ་སྐལ་ཡིན་པ་ལྷ་བླའི་ལུང་ལ་ནོར་འཁྲུལ་
མེད། དཔའ་རྟུལ་གཞན་ཚོ་དང་དཔུང་གཏུགས་ན་ཁོ་མི་ཐུབ་པའི་ཁར་དབུ་
ཉེས་འགྲོ་དོགས་ཡོད་པས་དེ་བས་རང་ཉིད་གདོང་ལེན་དུ་ཉེ་བཅར་མི་ཉན་
ཡང་། རྒྱང་ནས་མདའ་ཞིག་གིས་ཨེ་ཐུལ་ལྟ་དགོས་དགོངས་ནས་ཁོས་གླུ་ལེན་
མཇུག་མ་རྫོགས་གོང་ནས་མི་ཆུང་རྟ་ལ་མཛེས་པ། རྟ་ཆུང་མི་ལ་མཛེས་པ།
གོ་མཚོན་སྔོན་པོ་གྱོན་པ་ཞིག་ཁོའི་གདོང་དུ་ཀྲོང་ངེར་བྱུང་ནས་མདའ་འདོན་
གཞུ་འདོན་བྱས་པ་དང་ཁོའི་བསམ་པ་ལ། བུ་ཆུང་འདི་འདྲ་ཞིག་གིས་ང་ལ་
དོ་བསྡོ་བསམ་པ་སྤོབས་པ་ཆེ། འོན་ཀྱང་ཁོས་གླུ་ལན་ཞིག་བཏབ་ཡོང་ངེས་ལ་
སུ་ཡིན་དང་ཅི་ཟེར་ལྟ་དགོས། དེ་ན་ཁོ་ལ་ཁུ་ཚུར་གཅིག་ལས་མི་དགོས་ལས་
སླ་བསམས་ནས་ཞེ་སློད་ཅིང་ཞེ་ཁྲེལ་གྱི་ཧ་བགད་ཆེར་བསྒྲགས་ནས་ཡོད་སྐབས།
སྣང་ངུ་གཡུ་ཡི་མེ་ཏོག་དེས་མདའ་མོ་གསེར་ལྟོང་རྒོད་སྒྲོ་མ་གེ་སར་ནས་གནང་
བ་དེ་མདའ་ལྟོང་སྤྱད་ནས་ན་རེ། ཡ་ཁོ་རེ་བདུད་བློན་ཤེད་ཆེན་བུ། དཔའ་
ཁྱོད་འདྲ་འཛམ་གླིང་མེད་མདོག་ཁ། ང་ན་ཚོད་ཆུང་སྟེ་འགྲན་སྙིང་འདོད།
འཚུབ་རིལ་རིལ་མ་བྱེད་གླུ་ལ་ཉོན། དཔའ་རྒོད་པོ་ཡིན་ན་འཐབ་ལོང་ཡོད་
ཟེར་ནས་གླུ་འདི་ཐ་ལའི་ཡ་འགྱུར་ལ་དྲངས་ནས་བླངས་སོ། །
ཨོཾ་མ་ཎི་པདྨེ་ཧཱུྃ། །
གླུ་ཨ་ལ་ཐ་ལ་ཐ་ལ་རེད། །



212
བདུད་གླིང་གཡུལ་འགྱེད།
ཐ་ལ་གླུ་ཡི་ལེན་ལུགས་རེད། །
ལ་ལ་ངག་གི་འགུག་ལུགས་རེད། །
སྐྱབས་གནས་དཀོན་མཆོག་རྣམ་གསུམ་ལ། །
སྒོ་གསུམ་གུས་པས་གསོལ་བ་འདེབས། །
འགྲོ་དྲུག་བདེ་དང་ལྡན་པར་ཤོག །
ཁྲག་འཐུང་འབར་བའི་ཞལ་ཡས་ནས། །
དབང་དྲག་པདྨ་ཐོད་ཕྲེང་རྩལ། ། །
དྲག་ཏུ་ཁྲོས་པའི་སྐུར་བཞེངས་ལ། །
དམ་སྲི་གདུག་འདྲེ་རྡུལ་དུ་རློག །
གླིང་དཀར་ཁྲ་མོའི་ལྷ་སྲུང་དང༌། །
གེ་སར་སྐྱེས་བུའི་སྐུ་ལྷ་དང་། །
སྣང་ངུ་ང་ཡི་འགོ་ལྷ་རྣམས། །
ད་རེས་མ་གཡེལ་ཁ་འཛིན་མཛོད། །
དགྲ་ལ་སྙིང་མདའ་འཕྲོད་པར་ཤོག །
ས་འདི་ས་ངོ་མ་ཤེས་ན། །
ཟི་མའི་གནམ་ཁྲི་བར་མ་རེད། །
ང་འདྲ་ང་ངོ་མ་ཤེས་ན། །
སྤྱི་དཔོན་རྒྱལ་པོའི་བུ་གཅེས་ཡིན། །
གེ་སར་རྒྱལ་པོའི་ནུ་བོ་ཡིན། །
ཁྲ་མོ་གླིང་སྡེའི་གཅེས་ཕྲུག་ཡིན། །
དགྲ་ལ་ང་འགྲོ་ཟེར་མི་ཡིན། །
དགྲ་ཐད་དུ་བྱུང་དུས་འཐབ་སྙིང་འདོད། །
རྩེ་ཡ་མདའ་ལ་མ་བྱས་ཏེ། །



སྤྲུལ་དམག་སྤུངས་ཀྱང་བདུད་རྒྱལ་ཤོར། །
213
དགྲ་ལ་སྙིང་མདའ་ཨེ་འཕྲོད་བསམ། །
དཔའ་བོའི་མིང་དེ་མ་ཐོགས་ཏེ། །
ཤེད་ཆེན་གདོང་ལེན་ཨེ་ཡོང་བསམ། །
བྱ་རྒྱལ་ཁྱུང་གི་ཕྲུ་གུ་ཡིན། །
བར་སྣང་རླབས་ཀྱིས་ཨེ་ཆོད་བསམ། །
གངས་སེང་དཀར་མོའི་ཕྲུ་གུ་ཡིན། །
བུ་ཡུག་འཚུབ་མ་ཨེ་གཤོག་བསམ། །
རྒྱ་སྟག་ཁྲ་མོའི་བུ་རྒྱུད་ཡིན། །
ཙན་དན་ནགས་མ་ཨེ་གཤོག་བསམ། །
དེ་སྔོན་དཔོན་མེད་ཇག་རྐུན་ཚོ། །
རང་ཆེའི་སྣང་བ་མཐོ་ཞོར་རེད། །
ཕོ་རྒོད་གདོང་ལ་མ་འཕྲད་ཟིག །
དཔེར་ན་འདྲ་མ་ཨེ་འདྲ་གདའ། །
བེའུའི་ནང་གི་གཡོག་ཤེད་དེས། །
གཡག་རུ་རྒྱུས་ཡོད་ལེ་མ་ཤེས་ཟིག །
སྣང་བ་མཐོན་པོའི་ར་འཐབ་དེ། །
ལྟོ་བ་རལ་བའི་སྔ་ལྟས་རེད། །
ཨར་ཇག་དམ་སྲི་དཔོན་བློན་དེས། །
དཔའ་རྒོད་ཡོད་པ་མ་ཚོར་ཟིག །
ཇག་ཡན་གླིང་ལ་ཆས་རྒྱུ་དེ། །
ཇུས་བསྟན་པ་ཕུང་བའི་སྔ་ལྟས་རེད། །
དེ་ཨེ་རེད་མ་རེད་བསམ་བློ་སྐོར། །
ཁྱོད་ཤེད་ཆེན་མིང་གཡེར་ཆེ་ཞན་འདྲ། །



214
བདུད་གླིང་གཡུལ་འགྱེད། །
ང་སྣང་ངུ་ཁྱོད་ལ་ཞེད་བསམ་མེད། །
མདའ་གཙང་ཆབ་མཚོ་ལ་ཆུ་སྲིན་རྔམ། །
དཀར་དུང་ཕྲུག་ཆུང་སྟེ་སྲོག་གི་གཤེད། །
ནགས་ཙན་དན་དཀྱིལ་ལ་རྒྱ་སྟག་རྔམ། །
མཚོན་ས་མདའ་ཆུང་སྟེ་ཧ་ལ་འཕེན། །
སྲ་རྒྱུ་བྲག་དམར་མོ་བརྗིད་ཞན་འདྲ། །
ཐོག་དམར་པོ་ཆུང་སྟེ་ཐལ་བར་བཤིག །
ཁྱེད་དཔའ་རྒོད་ཚད་བཟུང་མེད་ཞན་འདྲ། །
སྣང་ཆུང་བུ་ཡིས་སྲོག་དམར་གཅོད། །
ཁ་བཤད་དོན་དང་ཁྲིག་ཁྲིག་ཡིན། །
ཡང་བཤད་རྡོ་ཡི་རི་མོ་ཡིན། །
ལག་ལེན་གསེར་གྱི་ཐིག་པ་ཡིན། །
གླིང་རྗེ་གེ་སར་རྒྱལ་པོ་དེ། །
ཞལ་མཇལ་བ་ཙམ་གྱི་ངན་སོང་མེད། །
འཆི་ཁའི་དད་འདུན་མ་འཕྱུག་དང་། །
ཤི་ངན་འགྲོ་མི་ལྷུང་རང་ཐག་ཆོད། །
མདའ་འཐེན་སྔ་སྣང་ངུ་ང་རང་ཡིན། །
གཞུ་ར་རྒོད་ཨ་ལོང་མི་འགུགས་ཏེ། ། །
ལུས་གོ་མཚོན་བསྐོར་བའི་ཡང་ཆས་རེད། །
ཤེད་དཔུང་པའི་ཚད་ཅིག་ཨེ་ལོན་ལྟ། །
མདའ་གསེར་ལྟོང་མཐེབ་ཁས་མི་ནོན་ཀྱང་། །
མདའ་གཞུ་སྐུད་བརྒྱུད་ནས་ཨེ་འགྲིམ་ལྟ། །
རྩྭ་འཇག་མ་འཕེན་ལ་ཨེ་ཟིན་ལྟ། །



སྤྲུལ་དམག་སྤུངས་ཀྱང་བདུད་རྒྱལ་ཤོར། །
215
ཁྱོད་ཤེད་ཆེན་གཟུར་ན་ངོ་རེ་ཚ། །
དགྲ་ཤ་པའི་ནང་ནས་བུ་མོ་ཡིན། །
ང་ཡང་མི་གཟུར་རང་ཐག་ཆོད། །
དང་པོ་མདའ་འགྲན་ལན་དགུ་བྱེད། །
དཔའ་རྟགས་རྒྱལ་ཁ་སུས་ཐོབ་ལྟ། །
དེ་ནས་ཕྲ་རིང་མདུང་འགྲན་བྱེད། །
འཕྲུལ་འཁོར་སྐྱེན་རྟགས་སུ་རྒྱལ་ལྟ། །
དེ་ནས་གྲི་འགྲན་སུ་རྒྱལ་ལྟ། །
རྣོན་པོ་ངར་མ་སུ་རེད་ལྟ། །
དེ་ནས་ཁྲབ་ཆེན་དཔུང་འཛིང་བྱེད། །
གསུབ་དང་རྡེབ་རེས་སུ་རྒྱལ་ལྟ། །
ཁེ་ཕམ་སྔོན་གྱི་བསྐོས་པ་རེད། །
གླུ་མང་པོ་མི་ལེན་ཉི་མ་བཤོལ། །
དེ་རིང་དགྲ་མཐའ་གཅོད་རྒྱུ་ཡིན། །
གླིང་དཀར་ཡུལ་གྱི་ལྷ་སྲུང་རྣམས། །
རྒྱབ་རྟེན་མཛོད་ལ་མདའ་སྣེ་དྲོངས། །
དམིགས་པའི་དགྲ་ལ་ཧོ་མ་ཡ། །
ཁྱོད་རང་ཡིད་ལ་དེ་ལྟར་ཞོག །
ཅེས་གླུ་དེ་ལྟར་བླངས་ནས་གླུ་མཇུག་རྫོགས་མ་ཐག་མདའ་དེ་ཤུགས་དྲག་
དན་གསུམ་གྱིས་འཕངས་པས། ཁོས་གླུ་ཚིག་ལ་དཔྱད་ནས་བུ་ཆུང་ལྕེ་མཁས་
བརྙས་གཏམ་ཆེ། ངས་ཛར་རེ་བཟུང་ནས་རྡོ་ལ་རྡེབ་བསམ་པའི་ངང་སྣང་
ངུའི་མདའ་དེ་འུར་སྒྲ་དང་མེ་འོད་འཕྲོ་བཞིན་ལྷ་སྲུང་གིས་མདའ་སྣེ་དྲངས་ནས་
ཉམ་པ་དམུ་ཡི་བརྫུས་བུ་ཤེད་ཆེན་ཡ་མེད་ཀྱི་སྙིང་ཁར་འབབ་པ་ལྟར་ཐེབས་



216
བདུད་གླིང་གཡུལ་འགྱེད།
ནས་སྙིང་ཚལ་པར་གཏོར་ནས་ལྗོན་ཤིང་རླུང་གིས་བསྐྱེལ་བ་ལྟར་རྟ་ཐོག་ནས་
ལྷུངས་ཏེ་ཐུལ། མགོ་འཕྲུ་གོང་ལེན་བྱས་ཏེ་ཀི་བསོ་འབྲུག་སྟོང་ལྡིར་བ་ལྟར་
བཏབ་པ་དང་། གཡུ་རྩེ་རྒྱལ་པོ་དང་། བཙན་སྐྱ་འབུམ་ཐུབ། ནག་པོ་
སྟོང་ བདུད་ ལན་ མེད། སྟོང་ ཐུབ་ ཁེར་ སྐྱེས། ཡན་ ཐུབ་ དཔུང་ རིང་།
འབྲོང་ནག་ར་བཟུང་སོགས་ཀྱིས་གཙོས་ཁས་ལེན་སུམ་ཅུས་བསྐོར་ཏེ་ཡོད་པས་
བྱ་བ་ཉེས་པ་མཐོང་ནས་བདུད་ཀྱི་རྒྱལ་བློན་ཐམས་ཅད་སྣང་ངུའི་ཐད་དུ་འུར་
གྱིས་རྒྱུགས་ཤིང་། སྐྱེས་མཆོག་གེ་སར་རྒྱལ་པོ་ཁོང་གིས་ཕྱི་ནམ་མཁའ་སྟོང་པ།
ནང་སེམས་ཉིད་སྟོང་པ། བར་རྩ་རླུང་སྟོང་པ། སྟོང་གསུམ་གའུ་ཁ་སྦྱོར་གྱི་
སྲུང་འཁོར་བརྟན་པོས་དཔའ་རྟུལ་དཔུང་དམག་གུར་དུ་བཅུག སྐུ་གསུང་
ཐུགས་ཀྱི་སྤྲུལ་པ་དུ་མ་བཀྱེས་ནས་དཔའ་རྟུལ་མི་རེའི་དཔུང་རོགས་སུ་གེ་སར་
རེ་ཕེབས། སྐུ་ཡི་ངོ་བོ་གེ་སར་དང༌། ལྷ་ཆེན་ཚངས་པའི་སྤྲུལ་པས་མི་ཕོ་
ཤེལ་གྱི་ཁྲབ་རྨོག་འཁོར་གསུམ་ ཅན་གཉིས་ཀྱིས་གཡུ་རྩེ་རྒྱལ་པོ་ལ་གྲི་འཐབ་
མཛད།
རྒྱ་ཚ་དང་། འདན་མ། སྒ་སྡེ་གསུམ་གྱིས་བཙན་སྐྱའི་གདོང་བླངས་
ཏེ་འཐབ། ཉི་འབུམ་དང་། རྨུ་སྤྱང་། དཔའ་སེང་། སེང་སྟག་སོགས་
ཀྱིས་སྟོང་བདུད་ལ་འཐབ། ཉ་ཚ་དང་། ་གཟིག་འཕེན། འབྲུག་རྒྱལ་་
སོགས་དཔའ་རྟུལ་རྣམས་ཀྱིས་བརྒྱ་ལུག་མ་བུ་འཕྲད་འཕྲད། སྟོང་ལུག་ལྷས་
རར་བསྐོར་འདྲ་བྱས་ནས་འཐབ་པས་ཉམས་པའི་དམ་སྲི་རྣམས་ལའང་རང་གི་
བདུད་ལྷས་སྲུང་སྐྱོབ་བྱས་ནས། གྲི་གཡུག་སྔོ་འོད་ལམ་སེ། མདུང་འགྲན་
སྐར་མདའ་ཆད་ཆད། མདའ་འགྲན་བུ་ཡུག་འཚུབ་འཚུབ་བྱས་ནས་ཡུད་
ཙམ་འཐབ་པའི་ངང༌། ཚུར་ཡང་གླིང་ཤོག་ནས་འོམ་བུའི་བུ་གཅེས་ཁྲ་ཡག་
དང་། སྟག་རོང་ཤོག་ནས་དཔའ་ཡག་ཐོག་རྒོད་དཔུང་རིང་གིས་གཙོས་ཁས་
ལེན་མི་བདུན་མཚོན་འོག་ཏུ་ཤོར། ཕར་ཡང་ཀ་བཞི་ལྷུན་གྲུབ་ནས་ཡན་ཐུབ་



སྤྲུལ་དམག་སྤུངས་ཀྱང་བདུད་རྒྱལ་ཤོར།
217
དཔུང་རིང་གྲི་ངར་ལ་དྲངས། བརྒྱ་དཔོན་དམར་ལུ་ནས་འབྲོང་ནག་མདུང་
གི་སོ་ལ་དྲངས། དཀར་རུ་ཐར་པ་རྒྱལ་མཚན་ནས་སྟོང་ཐུབ་ཁེར་སྐྱེས་གྲི་ངར་
ལ་དྲངས། ཉ་ཚས་ཟི་ར་དམར་པོ་དང་ཡན་རྒོད་རྗེས་མེད་གཉིས་གྲི་འཐབ་
ཀྱིས་བསད།
དེ་ནས་སྐྱེས་མཆོག་ཁོང་གིས་བདུད་རྒྱལ་ལ་རལ་གྲི་དུ་མ་བཏབ་ཀྱང་མ་
ཆོད། ལྷ་ཆེན་གྱི་རལ་གྲིས་ཀྱང་མ་ཆོད། བདུད་རྒྱལ་གྱིས་རྒྱལ་མཆོག་ལ་
རལ་གྲི་དུ་མ་གཡུག་ཀྱང་བྲག་ལ་བརྒྱབ་པ་ལྟར་ཡང་ཡུད་ཙམ་གྱི་འཐབ་བྱས།
བཙན་སྐྱ་དང་། དཔའ་རྟུལ་གསུམ་པོ་སུས་ཀྱང་མཚོན་མ་བླངས་པར་ཡུད་
ཙམ་གྱི་འཐབ་བྱས་ཀྱང་ ཕམ་རྒྱལ་མ་བྱུང་། བཙན་སྐྱའི་འགོ་ ལྷས་དཔུང་་
རོགས་བྱས་ནས་རླུང་གི་སྔོན་པོ་རེག་གཅོད་ཅིག་ཁོའི་ལག་ཏུ་སྤྲད་པ་དང་ལྷན་
གཉན་ སྐུ་ ལྷས་ བཙན་ སྐྱ་ གདོང་ བཞི་ ལ་ གྱི་ འགྲན་བྱས་ནས་ ཕར་ ཙམ་ དེད།
གཉན་སྟག་དམར་པོས་དེ་མ་ཐག་རླུང་གི་འཕྲོག་པས་ཁོའི་ལག་ཏུ་རལ་གྲི་མེད་
སྟབས། དཔའ་རྟུལ་རྣམས་ཀྱིས་གྲི་ཤུབས་སུ་བཙུད་ནས་ སྤར་འཛིང་གིས་
བཟུང་རྩིས་བྱས་པ་ན་ཕར་ཙམ་དུ་ཤོར།
གཟིག་འཕེན་དར་གྱི་ཐིག་ལེ། དམར་ཡག་སྟག་གི་བུ་རྒྱུད་དེས་བཙན་
སྐྱ་དང་མ་འཕྲད་པས་སྒར་དེའི་ཕྱོགས་མཚམས་ཀུན་ནས་ཉུལ་བས་གདོང་ཐུག་
པ་དང་ལྷན་གཟིག་འཕེན་གྱིས་ཤ་ཁྱིས་ཤ་བ་མཐོང་བ་བཞིན་ཉེ་བར་བཅར་ནས་
ཤོར་དོགས་ཀྱིས་གླུ་ལེན་དལ་དལ་མ་བྱུང་བར་མདུང་ནག་དུག་ལྕེ་ངར་མ་དེ་
དམ་སྲི་བཙན་སྐྱ་འབུམ་ཐུབ་ཀྱི་ལྟོ་བར་བསྣུན་པས། རྒྱབ་ན་མདུང་སོ་སྔོ་རྒྱང་
ངེ་ཐོན་ནས་དར་དམར་རླུང་གིས་བསྐྱེལ་བ་ལྟར་ཐུལ་ལོ། །
གླིང་མི་རྣམས་ཀྱིས་ཀི་བསོ་རྫ་རི་ཉིལ་བ་ལྟར་བྱས། དེ་ནས་ནག་པོ་སྟོང་
བདུད་ལན་མེད་དེ་ལ་ཀླུ་ཆེན་གཙུག་ནའི་སྤྲུལ་པ་མི་སྔོན་རྟ་སྔོན་ཅན་ཞིག་དང༌།
ཟོ་དོར་རྨ་གཉན་གྱི་སྤྲུལ་པ་དཔོན་ཁྲོ་ཐུང་ཇི་ལྟ་བ་ཞིག་གཉིས་དང་འཕྲད་པས།



218
བདུད་གླིང་གཡུལ་འགྱེད།
སྟོང་བདུད་ཞེ་རྒོད་འཁྲུགས་ནས་གླུ་ལེན་མེད་པར་ན་རེ། རྫུན་གྱི་རྐྱལ་པ་སྟག་
རོང་དཔོན། མནའ་ཁྲེལ་མེད་པ་དུག་གི་སྡོང་། གཡོ་ཆེན་ཕུང་བའི་གཞི་མ་
ཁྱོད། ད་རེས་དེ་འདྲ་འཕྲད་ལུགས་ལ། ཨ་ཕོའི་བསམ་པ་འགྲུབ་ལུགས་ལ།
དེ་རིང་གསོན་ལ་བཏང་རྒྱུ་མིན། ཕོ་ང་བས་སྐྱིད་ཅིག་ཨེ་ཡོད་ན། ཟེར་ནས་
རལ་གྲི་ནམ་མཁར་འཕྱར་ནས་བྱུང་བ་དང་ཀླུ་ཆེན་གྱི་སྤྲུལ་པ་དང་། ཟླ་་་
གཉན་གྱི་སྤྲུལ་པ་གཉིས་ཀྱིས་རུབ་པའི་ཚུལ་གྱིས་གྱི་འཐབ་བྱས་པས་ཀླུ་ཆེན་
གཙུག་ནའི་ཆུ་གྲི་རྣོ་ངར་ཆེ་བས་ཁོའི་རལ་གྲི་དུམ་བུར་བཅད། ཁོ་གཙུག་ན་
དང་རྨ་གཉན་གཉིས་ཀྱིས་འདུལ་སྐལ་མེད་སྟབས་ལུས་ལ་བཏབ་རུང་ཅི་མ་ཐུབ།
ཁོས་སྤྲུལ་པའི་དགྲ་ལྷ་གཉིས་ལ་གྲི་བཏབ་རུང་འཇའ་ལ་བཏབ་པ་ལྟར་སོང་བ་
མ་ཟད། རལ་གྲི་དུམ་བུར་སོང་བས་དཔའ་ཆག་ནས་ཡ་བོ་མེད་པར་རྟོགས་ཏེ་
ཕར་ཙམ་བྲོས་པ་དང་སྤྲུལ་པའི་དམག་དཔོན་གཉིས་གར་འགྲོ་ཆ་མེད་པར་རྒྱལ་
པོ་གཡུ་རྩེའི་རྩར་རྒྱུགས་རུང་། ཞག་དུས་ཆུ་ཚོད་འཛོལ་བས་བདུད་རྒྱལ་གཡུ་
རྩེ་ལ་མཚོན་མ་སོང་། ཁོས་རང་འདྲ་གསུམ་དུ་བརྫུས་ནས་འཐབ་པ་དང་།
ཕན་ཚུན་དཀའ་ངལ་གྱིས་དབུགས་རྒྱུན་ཧར་སྒྲ་དི་རི་བ་སྤུའི་རྒྱུད་ནས་ཆུ་ཐིག་
རེ་ཟག་ནས་ཐང་ཆད་པ་དང་དུས་མཉམ་དུ། བདུད་ལྷས་རྒྱལ་བློན་གཉིས་ཀྱི་
རྣ་བར་ད་བྲོས་ཟེར་བའི་སྒྲ་བྱུང་། གུ་ལང་གིས་གྲོགས་བྱས་ཏེ་བར་སྣང་ནས་
འོད་ནག་པོ་ཞིག་ ཤར་ ཤར་གྱིས་བྱུང་བ་དང་། རྒྱལ་བློན་གཉིས་འོད་དེས་
འཐེན་པ་འདྲ་བ་ཞིག་བྱས་ནས་གླིང་སྒར་གྱི་ཕྱི་རོལ་དུ་ཐོན་པ་དང་གུ་ལང་
དབང་ཕྱུག་ཆེན་པོས་གྲོགས་བྱས་ནས་རང་གནས་སུ་སྐྱེལ་རྩིས་ཀྱིས་བདུད་ཀྱི་གླུ་
ཞགས་བསྲིངས་ཀྱང་གླིང་དཀར་གྱི་ལྷ་སྲུང་དགྲ་ལྷ་ཝེར་མ་རྣམས་ཀྱིས་ཆུ་ཞགས་
བཅད་ནས་ལྷ་བདུད་འགོ་ལྷ་ཡུད་ཙམ་འཁྲུགས་ནས་ས་གཡོ་བ། རི་འདར་བ།
གློག་འཁྱུག་པ་སོགས་བྱས་པའི་མཐར་ གླིང་ ལྷ་རྒྱལ། བདུད་ཀྱི་རྒྱལ་བློན་་་་
གཉིས་ལ་བདུད་ཁྱབ་པ་ལག་རིང་གིས་གྲོགས་བྱས་ཤིང་། བདུད་རྟ་ནག་པོ་སྒ་



སྤྲུལ་དམག་སྤུངས་ཀྱང་བདུད་རྒྱལ་ཤོར།
219
ཆས་རང་འགྲིག་བྱུང་བ་ལ་བཞོན་ནས་རང་ཡུལ་དུ་བྲོས་རྩིས་ལ་བདུད་ལྷས་བར་
སྣང་ནས་ཁྱོད་རང་གཉིས་ཤར་ཁམས་བྱང་མའི་རི་དང་ཨ་ཆེན་ཧོར་ལ་བྲོས་ཤིག་
ཟེར་བ་ཐོས་པས། གཉིས་ཀ་བློ་མཉམ་གདོང་ནུབ་ལ་གཏད་ནས་མགྱོགས་པ་
རླུང་ལྟར་སོང་།
དེ་ཡི་དུས་སུ་གླིང་རྗེ་གེ་སར་དང་དཔའ་རྟུལ་རྣམས་ཀྱིས་ཉམས་པ་བདུད་
ཀྱི་རྒྱལ་བློན་གཉིས་འོད་ནག་པོ་ཞིག་འཕྲོས་པ་དང་ལྷན་གོང་སོང་མ་མཐོང་བས་
ཤོར་བར་དོགས་པའི་སེམས་ཁྲལ་ཆེ་ཞིང་ཅི་བྱ་མེད་པར་ཕར་རྒྱུག་ཚུར་རྒྱུག་བྱས།
ལྷག་པར་རྒྱལ་མཆོག་དམ་པའི་ཐུགས་དགོངས་ལ། བདུད་རྒྱལ་གཡུ་རྩེ་རྒྱལ་
པོ་འདི་རང་རེས་འདུལ་རྒྱུ་ཡིན་པ་ཐག་ཆོད་རུང་། ཁོ་ལ་མཚོན་འགྲན་དེ་
ཙམ་བྱས་པར་མཚོན་གྱིས་མི་ཆོད་པས་མ་ཚད། ཁོ་ལ་སྒྱུ་འཕྲུལ་དང་དཔའ་
རྩལ་དེ་ཙམ་འདུག སྟོང་བདུད་ཡ་མེད་ཀྱི་དཔའ་རྩལ་ཡང་དེ་དང་འདྲ་བ་མ་
ཚད་ཁོ་གཉིས་དུས་མཉམ་དུ་ཤོར། གླིང་ལྷ་རྣམས་མི་གཟུགས་དངོས་སུ་་་
བསྟན་ནས་འཐབ་ཀྱང་དཔའ་རྟགས་མ་ཐོབ། འོད་ནག་པོ་དེ་བདུད་ལྷའི་
འཕྲུལ་ཞགས་ཡིན་འདུག་པས་བདུད་ཡུལ་ཕྱོགས་སུ་ཤོར་བ་ཡིན་ནམ་སྙམ་པ་
ཐུགས་དགོངས་ལ་ཤར། སྒ་སྡེ་ནས་ཀྱང་སྟོང་བདུད་ནི་རང་ཉིད་ཀྱི་དགྲ་སྐལ་
ཡིན་པ་ལྷའི་ལུང་ལ་ཡོད་པ་དེ་རང་དང་གདོང་ཐུག་རུང་སུ་ཡིན་དབྱེ་བ་མ་ཕྱེས་
པར་ཤོར། མ་ཚད་དགྲ་བོ་བྲོས་རྒྱུ་མེད་པའི་སྔགས་ཆིངས་ཀྱང་ལོང་ཁོམ་མ་
བྱུང་བ་གཡེང་ལྷོད་དུ་སོང་། དཔའ་རྟུལ་ཚོ་ཡང་རང་གིས་གོ་མ་ཆོད་པར་
དམའ་འབེབས་ཤིན་ཏུ་ཆེ་དགོངས་ནས་ཐུགས་སྐྱོ་བ་དང་ཡིད་མུག་པ་ཚད་མེད་
པའི་ངང་མགོན་པོ་བེང་ནག་དམིགས་པས་ར་མདར་སྦྲན། དཔའ་རྟུལ་་་་་
རྣམས་གཅིག་ངོ་གཅིག་ལ་ལྟ་བཞིན་ཕྱོགས་མཚམས་ལ་བྱ་ར་བྱས་ནས་ཡོད་་
སྐབས་སྣང་བ་མཐའ་ཡས་ཀྱི་སྤྲུལ་པ། ཐོགས་མེད་མངོན་ཤེས་དང་རྫུ་འཕྲུལ་
མངའ་བ་འདོ་རྗེ་རྐྱང་རྒོད་འཕེར་བ་དེས་ལག་བྲོ་བརྡབས་ནས་འཚེར་སྐད་ཅིག་



220
བདུད་གླིང་གཡུལ་འགྱེད། །
སྒྲོག་བཞིན་མི་སྐད་ཀྱི་ཚུལ་དུ་གླུ་འདི་ལྟར་བསྩལ་ཏོ། །
བསོ་བསོ་ཧེ་ཧེ། །
མེ་རི་འབར་བའི་གུར་ཁང་ནས། །
བསོ་བསོ་ཧེ་ཧེ། །
དབང་དྲག་པདྨ་དྲག་པོ་རྩལ་ལ་ཧེ་ཧེ། །
རྟ་མགྲིན་ལྷ་ལ་གསོལ་བ་འདེབས། །
རྟ་འདྲེ་གནོད་བྱེད་རྡུལ་དུ་རློག །
སྲོག་ཆགས་སྲུང་ཞིང་སྐྱོབ་པར་མཛོད། །
ས་འདི་ཟི་རོང་ས་མཚམས་ལ། །
ཉམ་པ་སྒར་གྱི་ཤུལ་མལ་རེད། །
དམ་སྲི་སྙིང་ཁྲག་འཕོ་ས་རེད། །
བདུད་དཔུང་བརྩད་ནས་འབུད་ས་རེད། །
ཨར་ཇག་ཡུ་མེད་བཟོ་ས་ལ། །
ཕུང་རོ་གནོན་སའི་དུར་ཁྲོད་རེད། །
ང་འདྲ་ང་ངོ་ལོས་དགོངས་ཏེ། །
ཕྱི་ལ་གྱི་ལིང་རྟ་ཡི་ཚུལ། །
ནང་ན་སངས་རྒྱས་དགོངས་པ་དངོས། །
ཅང་ཤེས་རྟ་ཡི་རྒྱལ་པོ་དང༌། །
གཉིས་སུ་མེད་པའི་རྐྱང་རྒོད་ཡིན། །
རྐྱང་ནི་སྤུ་མདོག་རྐྱང་དམར་ཡིན། །
པདྨ་རཱ་གའི་མདོག་ཅན་རེད། །
སངས་རྒྱས་སྣང་མཐའི་སྐུ་མདོག་མདངས། །
རྒོད་ནི་ནམ་མཁའི་རྒོད་ལྟར་ལྡིང་། །



221
སྤྲུལ་དམག་སྤུངས་ཀྱང་བདུད་རྒྱལ་ཤོར།
ངལ་དུབ་མེད་པའི་རྒོད་པོ་ཡིན། །
གོང་ན་ཆིབས་པའི་གེ་སར་དཔོན། །
རིགས་གསུམ་མགོན་པོའི་རྣམ་འཕྲུལ་རེད། །
རྒྱལ་ཀུན་འདུས་པའི་ངོ་བོ་རེད། །
བསྟན་པ་འཛིན་པའི་སྐྱེས་བུ་རེད། །
བསྟན་དགྲ་རུ་ཏྲའི་ཁ་གནོན་རེད། །
ལྷ་བདུད་གཉིས་པོའི་གཡུལ་འགྱེད་དེ། །
དུས་ལ་འཛོམས་ཤིང་ཚོད་ནས་བྱེར། །
ཁེ་རེས་ཕམ་རེས་གཉིས་ཀ་སྲིད། །
ཤི་གསོན་འཕོ་འགྱུར་རེས་མོས་རེད། །
འགྲན་མེད་ལྷ་ཡི་སྲས་གཅིག་པུ། །
ཐུགས་སེམས་དེ་འདྲ་འགྱོད་རྒྱུ་མེད། །
དེ་རིང་ཆུ་ཚོད་གཟུར་ལེ་རེད། །
དགོང་ཆེན་སྲོད་ལ་ཉེ་ལེ་རེད། །
བདུད་ཀྱི་དཔའ་ཁ་དར་དུས་རེད། །
དོ་ནུབ་བདུད་རྒྱལ་ཚེ་ཐར་རེད། །
བདུད་ཀྱི་ལུང་དང་བློ་མཐུན་ནས། །
ཧོར་བདུད་ཡུལ་དུ་སྐྱོད་བསམ་ཡོད། །
དོ་ནུབ་ཟི་རྒན་རྩྭ་ཐང་དུ། །
དགྲ་ལྷ་ཝེར་མས་དགག་མ་བྱེད། །
མཐོན་པོ་དབྱིངས་ལ་ཤོར་དོགས་མེད། །
ལྷ་ཆེན་ཚངས་པའི་དགག་མ་ཡོད། །
དགག་མ་མི་འཛོམ་རྟ་འཛོམ་ལ། །



222
བདུད་གླིང་གཡུལ་འགྱེད།
གཙོ་འཁོར་ཁ་བ་འབབ་འབབ་ཡིན། །
བར་སྣང་ཁམས་ནས་ཤོར་དོགས་མེད། །
དགྲ་ལ་གཉན་གྱི་འགག་མ་ཡོད། །
འགག་མ་མི་འཛོམ་རྟ་འཛོམ་ཡོད། །
གཙོ་འཁོར་བུ་ཡུག་འཚུབ་འཚུབ་ཡིན། །
འོག་ཕྱོགས་ས་ནས་ཤོར་དོགས་མེད། །
ཝེར་མ་ཉིས་ཁྲི་ཆིག་སྟོང་དང་། །
ཀླུ་གཙུག་ན་རིན་ཆེན་འགག་མ་ཡོད། །
འགག་མ་མི་འཛོམ་རྟ་འཛོམ་ཡིན། །
གཙོ་འཁོར་གསེར་ཕྱེ་ཉིལ་ཉིལ་ཡོད། །
མཚམས་བཞིར་རྒྱལ་ཆེན་སྡེ་བཞི་ཡོད། །
ཕྱོགས་སྐྱོང་བཅུ་པོས་ཕྱོགས་ནས་སྲུང་། །
སོ་པ་བརྟན་མ་བཅུ་གཉིས་ཡོད། །
རྒོད་ལྕམ་དཀར་མོའི་མེལ་ཚེ་ཡོད། །
དེ་རིང་བདུད་རྒྱལ་བྱང་ལ་ཤོར། །
ལྷ་རྒྱལ་ཐུགས་བློ་འགྱོད་རྒྱུ་མེད། །
རྟ་རྐྱང་བུའི་བང་ལ་ཆད་ལུས་མེད། །
རྒྱུག་ཐག་རིང་ན་བྲོས་ཁ་མྱུར། །
དཔའ་དགྲ་ལྷའི་དཔུང་ལ་ཉམས་རྒུད་མེད། །
རྒྱང་མི་ཡུལ་འགྲོ་དུས་ཞེ་རྩ་རྒོད། །
ལྷ་དཀོན་མཆོག་གསུམ་ལ་བསླུ་བ་མེད། །
བློ་རྩེ་གཅིག་གཏད་ན་ཐུགས་རྗེས་བཟུང་། །
སང་བྱེས་འགྲོ་གཅིག་ཞོར་དོན་གོ་གཉིས། །



སྤྲུལ་དམག་སྤུངས་ཀྱང་བདུད་རྒྱལ་ཤོར།།
223
མུ་སྟེགས་མཆོད་གནས་ཨ་མྱེ་དེ། །
བདུད་དབང་ཕྱུག་བསྒྲུབས་ནས་ལོ་དགུ་སོང་། །
གསལ་བྱེད་མིག་གིས་མ་བལྟས་ཡོད། །
ལོ་ངོ་བཅུ་གཉིས་ལོན་པའི་དུས། །
དབང་ཕྱུག་ཁོ་དང་ངོ་བོ་གཅིག །
མིག་བལྟས་པས་འཇིག་རྟེན་སྲེག་ངེས་རེད། །
ཞོར་དུ་དམ་ལ་མ་བཞག་ན། །
བསྟན་ལ་འཕོ་འཕྱུག་གཏོང་ངེས་ཡིན། །
དེ་ཕྱིར་སང་ལ་དོན་གོ་སྒྲུབས། །
ཆེ་དྲག་དཔའ་རྟུལ་ཕུ་ནུ་ཚོ། ། །
ཉམས་པ་བདུད་ཀྱི་ཕུང་རོ་དེ། །
མ་ཐོར་ས་ལ་མནན་པ་དགོས། །
ཨ་ཁུ་སྒོམ་ཆེན་གདན་འདྲེན་གྱིས། །
སྒར་གྱི་དངོས་རྫས་གནངས་སུ་ལོངས། །
བློ་བདེ་བག་ཡངས་ཕེབས་པར་གྱིས། །
སྒ་སྡེ་ཆོས་སྐྱོང་བེར་ནག་གིས། །
མགྱོགས་པ་གཡུ་བྱ་རྟེའུ་སྔོན་ཆིབས། །
གེ་སར་རྒྱལ་དང་སྐུ་མཉམ་ཕེབས། །
དགྲ་སྐལ་མི་ཐུལ་བསམ་པ་མེད། །
བྲོས་རྗེས་མི་ཟིན་ཡོང་དོགས་མེད། །
དོ་ནུབ་ལྷ་སྒར་དཀྱིལ་ལ་འགྲོ །
བློ་བདེ་བག་ཡངས་ཞག་ས་བྱེད། །
མྱོས་བྱེད་ལྟོ་བཅུད་རིལ་བུ་དང་། །



224
བདུད་གླིང་གཡུལ་འགྱེད། །
སྟ་ཆེན་བྲག་རི་ཧབ་གཤོག་གཅིག །
ཞགས་པ་ཉི་ཟླ་འཕྲུལ་ཟིན་གཉིས། ། །
ནད་བརྒྱ་སེལ་བའི་སྨན་མཆོག་གསུམ། །
དེ་གསུམ་ཅིས་ཀྱང་བརྗེད་རྒྱུ་མེད། །
སང་སྐྱ་རེངས་ཤར་ནས་འགྲོ་རྒྱུ་གྱིས། །
ལམ་སྣ་རྐྱང་བུ་ང་ཡིས་བྱེད། །
ཐང་ཆེན་གཅོད་ཅིང་ལ་ཆེན་བརྒལ། །
མགྱོགས་པའི་འགག་མ་མ་ནུས་ན། །
ངེད་ལྷ་རྟ་གཉིས་པོ་མིན་རྟགས་གྱིས། །
མདའ་དང་གཞུ་རྒྱུད་སྤྲད་འདྲ་དང་། །
ལྷ་བདུད་གདོང་འཕྲད་བྱུང་བའི་དུས། །
ཅི་མཛད་རྒྱལ་བློན་མ་དགོངས་མེད། །
དཔའ་རྩལ་ཅི་འདུག་ལྟད་མོ་ལྟ། །
དེ་རིང་ཐུགས་བློ་འགྱོད་རྒྱུ་མེད། །
བྱ་བ་ལས་དོན་འགྲུབ་ལེ་ཡིན། །
བདུད་དམག་དགྲ་མཐའ་ཆོད་ལེ་ཡིན། །
སང་གི་ལས་དོན་ཨའུ་ཙི། །
འདིར་བཞུགས་རྒྱལ་མཆོག་ཐུགས་ལ་ཞོག །
ཅེས་གླུ་དེ་ལྟར་མི་སྐད་དུ་གསུངས་པ་དང༌། རྒྱལ་མཆོག་གེ་སར་ཆིབས་
ལས་གཞོལ་ནས། ང་སྟེང་གི་མི་ཕོ་ཡིན་ཀྱང་འཕྲལ་དུ་དོན་མ་རྟོགས། ཁྱེད་
འོག་གི་རྟ་ཡི་ཚུལ་ཡིན་ཡང་སངས་རྒྱས་སྣང་མཐའི་སྤྲུལ་པ་རྫུ་འཕྲུལ་དང་མངོན་
ཤེས་དེ་ ཙམ་ མངའ་ བ་ མ་ཤེས་པས་ནོངས་ པ་ འགལ་བ་ མཐོལ་ལོ་ བཤགས།
ཕྱིན་ཆད་ཀྱང་བློ་འདྲི་ཡུལ་རྟ་མཆོག་ཁྱེད་ཡིན་ལུགས་གསུངས་ནས་བྱུག་བྱུག་



སྤྲུལ་དམག་སྤུངས་ཀྱང་བདུད་རྒྱལ་ཤོར། 225
དང་དབུ་ཐོད་གཏུགས། དཔའ་རྟུལ་རྣམས་ཀྱང་ཧ་ལས་ཏེ་སངས་རྒྱས་ཀྱི་
སྤྲུལ་པས་ལུང་དོན་མི་སྐད་སྨྲ་བ་ལ་ཡི་རངས་ཏེ་ཕྱག་དང་སྐོར་བ་བྱས་ཤིང་དབུ་
ཐོད་གཏུགས།
དེ་ནས་དམ་ཉམས་ཨར་ཇག་གི་དཔུང་སྡེ་གཅིག་ཀྱང་མེད་པར་ཐལ་བའི་
ཕུང་པོ་ལྟར་བྱས་ཏེ་གླིང་དཔུང་དམག་རྣམས་ཀྱིས་སྒར་གྱི་དངོས་ཆས་ཐམས་
ཅད་འཐོར་མེད་བསྡུས། ཉམས་པ་སྤུན་གསུམ་གྱི་ཕུང་པོ་མནན་པ་བྱེད་རྒྱུའི་
དོན་དུ་རྟ་ལ་བཀལ་ནས་འདྲེན་རྒྱུ་བྱས། གླིང་དམག་རྣམས་ཀྱིས་བདུད་དགྲ་
ལས་རྣམ་པར་རྒྱལ་བའི་རྒྱལ་མཚན་གྱི་ཚུལ་དུ་ཀི་བསོ་ལྷ་རྒྱལ་འཐེན་ནས་སྔོན་
དུ་ དཔའ་ རྟུལ་ རྒྱལ་ བློན་ ཐམས་ ཅད་ སྒར་ དུ་ མཚན་ མོ་ ཚུར་ ཕྱག་ ཕེབས།
དཔུང་དམག་རྣམས་རིམ་བཞིན་རྗེས་སུ་འབྱོར། ཨ་ཁུ་སྤྱི་དཔོན་དང་ཁྲོ་ཐུང་
སོགས་ལྷན་རྒྱས་འཛོམས་ཤིང་དམག་འགྲོ་བྱེས་སོང་གི་ལོ་རྒྱུས་གསུང་གླེང་ཞིབ་
རྒྱས་གནང་ནས་སྤྲོ་དགར་ལོངས་སྤྱད་ནས་བཞུགས་པར་གདའོ། ། ། ། །



226
ལེའུ་བདུན་པ།
གེ་སར་སྒྲ་སྡེ་རྗེས་འདེད་ཀྱིས། །
རྒྱལ་བློན་བསྒྲལ་ཞིང་བྱང་དུ་ཕེབས། །
ཨ་མྱེས་སྒོམ་པ་མེ་ཡིས་བསྲེགས། །
བྱེས་དོན་ལེགས་གྲུབ་གླིང་དུ་བྱོན། །
དེ་ནས་ཕྱི་ནངས་སྐྱ་རེངས་མ་ཤར་གོང་ནས་དཔའ་རྟུལ་ནང་གཡོག་་་
རྣམས་ཀྱིས་གསོལ་ཇ་དྲངས་པ་དང་ཆིབས་སྒ་བསྒྲོན་ཞིང་ཕེབས་པ་ལ་བཤོལ་
མེད་མཛད། བཅུད་ཆེན་ལྟོ་བཅུད་རིལ་བུ། ནད་བརྒྱ་སེལ་བའི་སྨན་རིལ།
ཞགས་པ་ཉི་ཟླ་འཕྲུལ་ཟིན་ སོགས་སྐུ་ཆས་ཡོངས་རྫོགས་ཆད་ལུས་མེད་པར་
བསྣམས། སྐུ་ལ་དགྲ་ལྷའི་གོ་མཚོན་བརྗིད་པར་གསོལ་ཞིང༌། དཔའ་རྒྱ་ཚ་
དང་། འདན་མ། ཁྲོ་ཐུང་རྣམས་ཞབས་འབྲིང་དུ་འགྲོ་འདོད་ཀྱི་གླུ་ཐུང་རེ་
ཡོད་ཀྱང་ཉོབ་དོགས་ཀྱིས་བཞག རྒྱལ་མཆོག་ནས་དགོས་གལ་ཆེན་དུས་ཕྱག་
མདའ་བང་ཆེན་དུ་མངག་རྒྱུའི་ཞལ་བཀོད་མཛད་ནས་སྐར་ཆེན་འོད་མདངས་
མངོན་པའི་དུས། ལྷ་ཡི་དབང་པོ་བརྒྱ་བྱིན་ལྷ་མིན་གྱི་གཡུལ་དུ་ཆས་པ་འདྲ་
ཞིག་གིས་ཆིབས་གོང་དུ་ཐོན་པ་དང༌། སྒ་སྡེ་ཆོས་སྐྱོང་དེ་ཡང་མི་ནག་རལ་
ནག་ཉིལ་ལི་གོ་མཚོན་བརྗིད་རྔམ་ཁྲིགས་སེ་གཡུ་བྱ་རྟེའུ་སྔོན་གྱི་གོང་དུ་བུད་
པས། གཞིས་སྡོད་རྣམས་ཀྱིས་ལྷ་བསངས་བཏང་ཞིང་ཕྱག་དང་སྐྱབས་འགྲོ་



227
རྒྱལ་བློན་བསྒྲལ་ཞིང་ཨ་མྱེ་བསྲེགས།
འུར་དིར་གྱིས་ཕུལ་བའི་ངང་ལྷ་རྟ་འདོ་རྗེ་དེ་སྤུ་མདོག་པདྨ་རཱ་ག་འབྲུ་གསུམ་སྤུ་
ལ་ རང་བྱོན། སྣུམ་འོད་ འོད་ ཟེར་ འཁྱིལ་ལེ། རྔ་རྔོག་ ཟི་ ར་ ཚུབས་ སེ།
རྐང་རྗེས་དུང་དཀར་གཡས་འཁྱིལ། འགྲོ་འདོད་སྣ་སྒྲ་དི་རི། མངོན་མཁྱེན་
ཐོགས་མེད་ལག་མཐིལ་དུ་འབྲུ་རྡོག་བཞག་པ་ལྟར་གདོང་ནུབ་བྱང་གི་ཕྱོགས་སུ་
གཏད་ནས་བྱ་འཕུར་བ་ལྟར་ཕེབས། །
མགྱོགས་པ་གཡུ་བྱ་རྟེའུ་སྔོན་དེ་ཡང་རླུག་གཤོག་སྤུ་རུ་བཅོ་བརྒྱད་དེ་བྱ་
གཤོག་ཐད་ལ་བཀྲབ་པ་ལྟར་བྱས་ནས་རྐྱང་རྒོད་དང་བང་མཉམ་པའི་ཚུལ་དུ་ཟི་
མའི་ན་གཞུང་བཅོ་བརྒྱད་བརྒལ་ཞིང་ཟི་མའི་འཕྲེད་ལ་དེ་ཆུ་ཚོད་གཅིག་ལ་
བཅད། རྨ་ཨ་འདམ་གྱི་ན་བ་གཞུང་བརྒྱུད་ཀྱི་ཐང་དེ་ཤོག་སྐྱ་བསྒྲིལ་བ་ལྟར་
བྱས་ནས་རྨ་རྒྱབ་ཀྱི་མགྲོན་ལམ་བར་མ་མཚོ་ཆེ་ཆུང་གསུམ་གྱི་འདུས་མདོ་དེར་
ཉི་མ་ཤར་བ་དང་མཉམ་པར་ཕེབས་ཏེ་རྐྱང་རྒོད་ཀྱིས་དེར་སྒུག་དགོས་པའི་བརྡ་
བསྟན་པས། རྒྱལ་བློན་གཉིས་ཆིབས་ལས་བཤོལ་ནས་དེར་བསྒུགས་པ་དང་།
ལྷ་ཀླུ་གཉན་དང་། རྨ་རྒྱལ་ཟོ་དོར། དགྲ་ལྷ་ཝེར་མ་ཐམས་ཅད་ཁ་བ་འབབ་
པ་ལྟར་ཕྱོགས་དེར་འདུས། མཚོ་ནང་ནས་ཀླུ་མོ་བྱུང་ནས་ཀླུ་ཡི་འདོད་ཡོན་
ཟས་རིགས་དུ་མས་ལྷ་ཡི་མི་རྟ་བཞི་ལ་སྲི་ཞུ་བསྙེན་བཀུར་བྱས། དྲི་བ་དུ་མའི་
གླུ་མང་པོ་ཡོད་པ་ཉོབ་དོགས་ཀྱིས་བཞག
དེ་ནས་བདུད་ཀྱི་རྒྱལ་བློན་གཉིས་པོ་བདུད་རྟ་བཞོན་ནས་ཟི་མའི་གནམ་
ལ་བར་མའི་ལ་རྒྱབ། ཟི་ཐང་བྱེ་མའི་གཞུང་དྲུག་བཅད་ནས་ཟི་མ་ལ་རྒན་གྱི་
ལ་རྩར་ས་རུབ་པ་དང་ལྷན་དུ་འབྱོར་བ་དང༌། གླིང་ལྷས་ཆར་སྤྲིན་ནག་པོའི་
མུན་པས་གཡོགས་ནས་ལམ་མ་མཐོང་བར་ལམ་གྱི་ཟུར་རྡོ་ཕ་བོང་ཁྲབ་ཁྲོབ་ཀྱི་
བར་གསེང་དུ་བསྡད་ནས་ནམ་ཨེ་གསལ་གྱི་རེ་བ་དང་རྗེས་གཅོད་ར་མདའ་ཡོང་
དོགས་ཀྱི་བློ་འཚབ་འཚུབ་མི་བདེ་ཀམ་ཀམ་ངང་མཚན་མོ་དེར་ལུས། ནམ་
གསལ་བ་དང་ར་མདའ་མ་བྱུང་བས་ཅུང་བློ་བདེ་བའི་ངང་ལ་རྒན་བརྒལ་ནས་



228
བདུད་གླིང་གཡུལ་འགྱེད།
ཕར་ནང་ཟི་མའི་ཟུར་སྡེ་ཤོག་ཡན་མ་ཟེར་བའི་འབྲོག་དུད་ཀྱི་རུ་སྣེ་ཟིན་ནས་
བདུད་ཀྱི་རྒྱལ་བློན་གཉིས་གྲོས་མ་བྱས་བློ་མཉམ་སྟེ་རུ་དཀྱིལ་དུ་བབས་ཤིང་།
བཟའ་བཅའ་ཁྱེར་ཤོག་ཟེར་ནས་འབོད་བརྡ་སྤྲད་པས་རུ་འབྲོག་གི་མི་ཐམས་
ཅད་མི་ཡི་རྔམ་འཇིགས་ལ་ཞེད་དེ་སུ་ཡིན་མ་ཤེས་ཀྱང་འཚོ་ཟས་ཤ་མར་ཁྱེར་
བས་བདུད་ཀྱི་རྒྱལ་བློན་གཉིས་ནས་རྟ་ཡི་ཕྱི་ཤ་ལ་བཀལ་ཏེ་ཟི་ཆུ་བཅད་ནས་རྨ་
ཨཱ་དམ་གྱི་ཡུལ་ཆུ་ཡན་འདེད་བྱས་ནས་ན་གཞུང་བརྒྱུད་དེ་ཧབ་ཀྱིས་བཅད་དེ་
ཐང་མགོར་འཚོ་ཟས་དེ་ཟོས་པ་དང་། སྟོང་བདུད་ནས་རྟ་རྗེས་ཨེ་འདྲ་བསམ་
ནས་བློ་ཐེ་མ་ཚོམ་དུ་གཡུ་རྩེ་རྒྱལ་པོའི་བློ་གྲི་ངར་མ་དེ་ཁོས་བཏགས། དགྲ་སུ་
ལ་ཐུག་ཀྱང་ཕྱི་བྲོས་དང་མགོ་འབུལ་མི་བྱེད་རྒྱུའི་ཁ་དན་མནའ་སྐྱེལ་བྱས་ཏེ་རྟ་
ཐོག་ ཏུ་ བུད་ནས་ མཚོ་ཆེན་ གྱི་ ཡང་ གོང་། འོ་ མཚོ་ དཀར་ མོའི་ མར་འོག
སྦར་འདྲ་མཚོ་ཡི་འགྲམ་དེར་སླེབས་པ་དང་། རྐྱང་རྒོད་ནས་བྱ་ར་བྱེད་ཅིང་
ལག་བྲོ་སར་བརྡབས་པས་དགྲ་བོ་སླེབས་ཡོད་པ་མཁྱེན་པ་ན་སྒ་སྡེས་སྔགས་
བཏབ་ནས་དགྲ་བོ་བྲོས་སུ་མི་ཐར་བའི་རྒྱས་བཏབ། ཆིབས་གོང་དུ་ཐོན་ནས་
ཡར་བསུ་མ་འདྲ་ཞིག་མཛད་ནས་ཕེབས་པས་འོ་མཚོ་དཀར་མོའི་མར་གཤམ་
མཚོ་རྔ་ཆུ་ཡི་ཁུག་སོ་དེར་མདའ་ལྟོང་སྤྲད་པ་ལྟར་འཕྲད་པས་བདུད་ཀྱི་རྒྱལ་
བློན་གྱི་བསམ་པ་ལ། གླིང་སྡུག་ཇོ་རུའི་དགག་མ་ཡིན་པ་ཐག་ཆོད། ལས་
བཟང་ངན་ཅི་ལ་ཐུག་ཀྱང་དགྲ་ལན་སྤྲོད་བསམ་པ་དང་། མཐོང་སྣང་དུ་མི་
རྟ་དཀར་པོ་དང་དམར་པོ་སྔོན་པོ་ནག་པོ་དུ་མས་ཐང་དེ་ཁེངས་པ་མཐོང་ཡང་
ཕྱི་ཆད་མེད་པར་ཤར་གྱིས་ཡོང་བ་དང་། འབྲུ་སྒ་སྡེ་ཆོས་སྐྱོང་བེར་ནག་དེ་
ཟིར་རྔམ་བརྗིད་པའི་དཔའ་རྩལ་ལ་ཕོ་མོ་འབྲོང་གཡག་འགྱིང་འདྲ། དགྲ་
འཆི་བདག་ཡིན་ཀྱང་བྲོས་དགོས་ལེ་ཞིག་བྱས་ནས་ཁྲ་རིང་མདུང་གི་སོ་བྱུང་ནས་
ཀི་བསོའི་སྒྲ་དང་བཅས་ཉེ་བར་བཅར་ནས་གླུ་འདི་ལྟར་བླངས་སོ། །
ཨོཾ་མ་ཎི་པདྨེ་ཧཱུྃ། །



229
རྒྱལ་བློན་བསྒྲལ་ཞིང་ཨ་མྱེ་བསྲེགས།
གླུ་ཨ་ལ་ཐ་ལ་ཐ་ལ་རེད། །
ཐ་ལ་གླུ་ཡི་ལེན་ལུགས་རེད། །
ལ་ལ་ངག་གི་འགུག་ལུགས་རེད། །
དབྱིངས་ཆེ་མཆོག་ཧེ་རུ་ཀ་དཔལ་ལ། །
གསོལ་བ་འདེབས་སོ་རྒྱབ་རྟེན་མཛོད། །
གནོད་བྱེད་དམ་ཉམས་རྡུལ་དུ་རློགས། །
བསིལ་བ་ཚལ་གྱི་དུར་ཁྲོད་ནས། །
དཔལ་ལྡན་མགོན་པོའི་ལྷ་ཚོགས་མཁྱེན། །
དེ་རིང་དགྲ་རྒོད་ཆམ་ལ་ཕོབ། །
ཤ་ཁྲག་གཏང་རག་ཚོགས་སུ་འབུལ། །
བསྟན་པ་རིན་ཆེན་དགུང་ལ་བསྟོད། །
སྐྱེ་འགྲོ་བདེ་དང་ལྡན་པར་ཤོག ། །
ས་འདི་ས་ངོ་མ་ཤེས་ན། །
རི་དཀར་པོ་དུང་སེང་མཆོང་འདྲ་འདི། །
ཤར་གྱི་རྨ་རྒྱལ་སྤོམ་ར་རེད། །
མདུན་དཀར་པོ་ལེབ་ཤོག་བཅོ་བརྒྱད་དེ། །
ཁྲ་མོ་གླིང་ལ་བསྟན་ལེ་རེད། །
གླིང་གི་ཟོ་དོར་མཆོད་ལྷ་རེད། །
རྒྱབ་ནག་པོའི་གདོང་ཟུར་བཅོ་བརྒྱད་དེ། །
ནག་པོ་བདུད་ལ་བསྟན་ལེ་རེད། །
དེ་ཕྱིར་བདུད་ཀྱི་ཁ་གནོན་རེད། །
རི་མཐའ་མཚོ་ཡིས་བསྐོར་ལེ་རེད། །
མཚོ་མཐའ་མེ་ཏོག་རྭ་བ་རེད། །
I0



230
བདུད་གླིང་གཡུལ་འགྱེད།
ལོངས་སྤྱོད་ཆེ་དོན་དེ་ནས་བྱུང་། །
རྨ་ཨ་དོམ་ན་བ་གཞུང་བརྒྱུད་གོང་། །
མཚོ་ཆེ་ཆུང་ཆགས་པའི་ཟུར་འགྲམ་རེད། །
ང་འདྲ་ང་ངོ་མ་ཤེས་ན། །
རྨ་ཁམས་གླིང་གི་ས་ཆ་ནས། །
སྒ་པ་སྒ་ལ་ཤར་ནུབ་ཡོད། ། །
སྒ་འབྲུ་ཟི་མའི་ཁྲི་སྡེ་ཆགས། །
སྒ་ཕ་མི་ཁྲི་རྟ་འབུམ་ཟེར། །
ཁྲི་སྡེ་ཆགས་པའི་གཞི་དཀྱིལ་ལ། །
མཁར་མི་འགྱུར་འབྲུ་ཡི་རབ་མཁར་ནས། །
འབྲུ་སྒ་སྡེ་ཆོས་སྐྱོང་བེར་ནག་ཟེར། །
མགོན་པོ་བེར་ནག་སྤྲུལ་པ་ཡིན། །
གེ་སར་སྐྱེས་བུའི་སྐུ་སྲུང་ཡིན། །
སྡང་བ་དགྲ་ཡི་ཁ་གནོན་ཡིན། །
ཤར་གླིང་རྒྱལ་བའི་དཀྱིལ་འཁོར་ནས། །
ང་རང་ཆོས་སྐྱོང་གྲལ་གནས་ཡིན། ། །
དེ་ཚོ་ཡིན་ལུགས་འདྲ་མ་རེད། །
འདིར་བྱོན་པ་གེ་སར་རྒྱལ་པོ་རེད། །
དད་ན་བླ་མ་སངས་རྒྱས་རེད། །
ཁམས་གསུམ་ཆོས་ལ་འགོད་མི་རེད། །
ཁྱོད་ཁ་སང་བྲོས་པས་ཐར་བསམ་སྟེ། །
དེ་རིང་འགྲོ་ས་ག་ན་ཡོད། །
གླིང་གི་རྒྱལ་བློན་རྣམ་གཉིས་དེ། །



231
རྒྱལ་བློན་བསྒྲལ་ཞིང་ཨ་མྱེ་བསྲེགས། །
རླུང་བསེར་བུ་བཞིན་དུ་འཚུབ་ནས་ཡོང་། །
གཤིན་རྗེའི་འགག་མ་བྱས་ནས་ཡོད། །
ཉི་མའི་འཁོར་འདས་རྫོགས་ལེ་རེད། །
གྲིབ་སོ་སྨག་དང་ཉེ་ལེ་རེད། ། །
བདེ་སྐྱིད་ཕ་ཡུལ་ཤོར་ལེ་རེད། །
ཤི་བར་དོའི་གནས་ལ་ཉེ་ལེ་རེད། །
ཉེ་ལེ་མ་ཚད་སླེབས་ལེ་རེད། །
གཅིག་དེ་སྔོན་གྱི་སྨོན་ལམ་རེད། །
གཉིས་དེ་རང་གིས་བསྒྲུབས་ལེ་རེད། །
གསུམ་དེ་ལས་ཀྱི་འབྲས་བུ་རེད། །
བྱས་པ་རང་ཐོག་སྨིན་ལེ་རེད། །
ལ་བྲོས་བྱས་པས་ཅི་ལ་ཕན། །
སྐྲག་ན་གླིང་རྗེ་གེ་སར་ལ། །
འཁོར་གསུམ་ཕུལ་ནས་སྐྱབས་གནས་ཞུས། །
འདི་ཕྱི་འདོད་ན་དང་ལེན་གྱིས། །
གནའ་མི་བོད་ཀྱི་གཏམ་དཔེ་ལ། །
ཡི་ག་ཡོད་ཚེ་ཆུ་ཐང་འཐུང༌། །
ཁ་ཟས་སྐམ་ཆད་དུས་འགྱོད་རྒྱུ་མེད། །
སྐྱིད་འདོད་དཔོན་ལ་སྐྱབས་གནས་ཞུས། །
བུ་ཁྲིམས་ལ་ཐུག་དུས་འགྱོད་རྒྱུ་མེད། །
རིག་པ་ཡོད་ཚེ་བླ་མ་སྒོམས། །
ཤི་དམྱལ་བར་ལྷུང་དུས་འགྱོད་རྒྱུ་མེད། །
ཟེར་ཡང་ཟེར་ལ་བདེན་ཡང་བདེན། །



232
བདུད་གླིང་གཡུལ་འགྱེད།
དཀར་ནག་ལམ་གྱི་འདུས་མདོ་རེད། །
ཡག་ཉེས་མཐེབ་གང་ས་མཚམས་རེད། །
ཤི་གསོན་གཉིས་ཀྱི་ས་མཚམས་རེད། །
དེ་ཨེ་རེད་བློ་ལ་སྐོར་རྫོགས་གྱིས། །
མིན་གཅིག་དཔའ་རྒོད་ངར་འདོད་ན། །
མདུང་མོ་དུག་ལྕེ་ངར་མ་འདི། །
མགོན་པོ་ནག་པོའི་རྟེན་མདུང་ཡིན། །
བཤད་པ་མང་སྟེ་ལག་ལེན་མྱུར། ། །
ཅི་དགའ་ཁྱོད་གཉིས་བློ་དང་བསྟུན། །
གླུ་གོ་ན་ཨ་ལ་ཡ་ལན་སྤྲོད། །
མ་གོ་སྙིང་གི་འཛེར་རུ་གྱིས། །
ཁྱོད་ཚོའི་ཡིད་ལ་དེ་ལྟར་ཞོག །
ཅེས་གླུ་དེ་ལྟར་བླངས་པས་བདུད་ཀྱི་རྒྱལ་བློན་གཉིས་པོ་དམ་སྲི་དངོས་
ཡིན་པས་ལས་དབང་དྲག་པོའི་སྟབས་ཀྱིས་གླུ་དེ་ཐོས་པས་ཞེ་སྡང་གི་མེ་ཆེན་
འབར། ཁྱད་པར་དུ་སྟོང་བདུད་ལན་མེད་དེ་ཡིས་མདུང་ཕྱུང་སྟེ་སྒ་སྡེའི་ཐད་
དུ་བྱུང་ནས་མི་འཇིགས་པའི་ཉམས་དང་བཅས་ན་རེ། ཁྱོད་གླིང་སྡུག་ཝ་མོ་
དཔོན་བློན་གཉིས། ངར་མདོག་སྟག་མོའི་ངར་སྒྲ་དེ། ཟེར་ནས་ཚིག་གི་ཐ་
མ་རུ་ཀླུ་འདི་ལྟར་བླངས་པར་གདའོ། །
གླུ་ལེན་ཨ་ལུ་ཐ་ལུ་རེད། །
ཐ་ལུ་འོ་ན་ལ་ལུ་རེད། །
ལ་ལུ་ངག་གི་འགུག་ལུགས་རེད། །
མུན་པ་ནག་པོའི་ས་གཞི་ནས། །
ཤ་ཡི་རི་བོ་བརྩིགས་ས་ནས། །



རྒྱལ་བློན་བསྒྲལ་ཞིང་ཨ་མྱེ་བསྲེགས།
233
ཁྲག་གི་རྒྱུ་མཚོ་འཁྱིལ་ས་ནས། །
དབུགས་རླངས་ན་བུན་འཐུལ་ས་ནས། །
བདུད་རྒྱལ་ཁྱབ་པ་ལག་རིང་ལ། །
ནད་བདག་སྲོག་བདག་འབུམ་གྱིས་བསྐོར། །
ཨ་བུས་འབོད་དོ་ལ་མོ་བྱོན། །
དགྲ་རྒོད་ཆམ་ལ་འབེབས་རོགས་གྱིས། །
ས་འདིའི་ལོ་རྒྱུས་ངེད་ལ་མེད། ། །
དེ་རིང་རྐང་མཐིལ་བཅགས་པའི་ས། །
ཕོ་རྒོད་སྟག་ངར་གཟིག་ངར་ལ། །
ཡང་རྒོད་བྱེ་ཐང་ཕྱེ་ས་རེད། །
ང་འདྲ་ང་ངོ་མ་ཤེས་ན། །
མིང་ཅི་མ་ཡིན་ལ་མི་འབོད་རྒྱུ། །
ནག་པོ་བདུད་ཀྱི་བརྫུས་བུ་ལ། །
ཡ་མེད་སྟོང་བདུད་ལན་མེད་རེད། །
ཕོ་ལོ་བཅུ་གསུམ་གོང་ཐོག་ནས། །
ཤར་ཧ་ཁང་ཡུལ་ལ་དགྲ་ཇག་སོང་། །
གོས་སྔོན་སྐྱ་ཅན་ལ་ཆིག་སྟོང་བསད། ། །
མཁར་གསེར་བད་ཅན་ལ་གཅིག་བརྒྱ་བཤིག །
དྲེའུ་ཐོད་དར་ཅན་ལ་ལྔ་བརྒྱ་བླངས། །
བུ་ང་ལ་ལན་མེད་དེ་ནས་ཐོགས། །
དགྲ་བསད་བསད་སྐྲ་ཡི་ཉག་མའི་གྲངས། །
ཆོས་སྒོམ་གྲའི་བན་ལ་སུམ་བརྒྱ་བསད། །
གོས་དམར་པོ་མཐོང་དུས་ཞེ་སྤྲོ་ལང་། །



234
བདུད་གླིང་གཡུལ་འགྱེད།
ད་རུང་བློ་སེམས་མ་ཁེངས་ཡོད། །
དངོས་ཡོད་མ་སྲིང་ལྷན་དུ་སོང་། །
འཛམ་གླིང་ཉུལ་ཞིང་བླ་ཚེ་འཕྲོག །
དེ་ཚོ་གཏམ་གྱི་གླུ་ཞོར་རེད། །
ཉོན་དང་གླིང་སྡུག་རྒྱལ་བློན་གཉིས། །
ཐུབ་བསམ་ཡོད་ཀྱང་ཐུབ་ལེ་མིན། །
དཔུང་བུ་རྟ་ཇག་ལ་ཤོར་ཞན་འདྲ། །
རྗེ་རྒྱལ་པོའི་སྐུ་འཚོ་བདེ་མོ་ཡིན། །
བདུད་རྒྱལ་ཁབ་གཅིག་ལ་གཅིག་མཐུད་ཡིན། །
རྗེ་རྒྱལ་པོ་གར་ཕེབས་གདན་ས་རེད། །
ཕུང་འདྲེ་གླིང་གི་རྒྱལ་བློན་ལ། །
སྐྱབས་ཞུས་གསོན་པས་ཤི་བ་དགའ། །
ཤི་དམྱལ་བ་ཟེར་ལེ་ཡོད་དོགས་མེད། །
ཡོད་ན་འདིར་འདུག་ལྟད་མོ་སྟོན། །
དཔུང་ཁྱོད་ལ་ཡོད་ན་ང་ལ་ཡོད། །
ཚོང་དང་ཉེ་སྡེབ་བྱེད་ལེ་མིན། །
ཨ་མའི་བུ་གཅེས་འདྲ་འདྲ་ཡིན། །
མདུང་ཁྱོད་ལ་ཡོད་ན་ང་ལ་ཡོད། །
མདུང་རྣོ་ཆེན་བཤད་ན་འདྲ་འདྲ་ཡིན། །
འཕྲུལ་མདུང་འཕུལ་ན་སུ་མཁས་ཡིན། །
གླུ་མང་དུ་མི་ལེན་རྣ་བ་ཚ། །
བློན་ངེད་གཉིས་ཡང་རྒོད་སུ་རེད་ལྟ། །
ད་མཆོངས་ཤོག་གླིང་སྡུག་སྒ་སྡེ་བུ། །



རྒྱལ་བློན་བསྒྲལ་ཞིང་ཨ་མྱེ་བསྲེགས།
235
གདོང་ཐུག་དུས་ཕྱི་བྲོས་མ་ཤོར་དགོས། །
ཁྱོད་ཅག་ཡིད་ལ་དེ་ལྟར་ཞོག །
ཅེས་གླུ་མཇུག་རྫོགས་མ་ཐག་སྟོང་བདུད་རླུང་སྦུད་པ་ལྟར་མཆོངས་ནས་
སྒ་སྡེ་ལ་མདུང་ལན་གསུམ་འཕུལ་བ་ན། སྲུང་བས་བརྟན་ཅིང་མཚོན་གྱིས་མ་
ཚུགས་རུང་ཤེད་ཤུགས་ཆེ་སྟབས་ལིང་ལིང་གིས་མི་རྟ་ཕྲལ་ལ་ཁད་པ་དང་གཟི་
ཐོམ་ཐོམ་བྱུང་། སྒ་སྡེ་ནས་ལྷའི་གསལ་སྣང་བརྟན་པོའི་ངང་མདུང་དེ་ཤུགས་
བསྐྱེད་ནས་བསྣུན་པས་སོག་རྒྱབ་གཡས་ནས་མདུན་གཡོན་དུ་བུད་ནས་ཉམས་
པ་བདུད་ཀྱི་བུ་དེ་ཨམ་གཙིགས་ཐམ་ཐམ་ངང་ཤིང་རྒན་འགྱེལ་བ་ལྟར་རྟ་ཐོག་
ནས་ལྷུངས་ཏེ་ཐུལ་ལོ། །
དེའི་དུས་སུ་འགྲོ་བ་ཡོངས་ཀྱི་སྐྱབས་གནས། སེམས་ཅན་ཀུན་གྱི་ཕ་མ།
གླིང་རྗེ་གེ་སར་རྒྱལ་པོ་ཁོང་དང་གཡུ་རྩེ་རྒྱལ་པོ་གཉིས་ཉེ་བར་འཕྲད་པ་དང་།
བདུད་རྒྱལ་དེས་གེ་སར་ཡིན་པ་ཤེས་ནས་ཞེ་སྡང་མི་བཟོད་པའི་ངང་ནས་གླུ་
ལེན་ཁོམ་མེད་པར་མདའ་གསུམ་སྤྲིངས་བྱུང་བས་སྐུ་ཡི་ཟུར་ཕྱོགས་ནས་སར་
ལྷུང་བ་ལས་བྱམས་དང་སྙིང་རྗེ་ལྡན་པའི་སྐུ་ལ་ཉོན་མོངས་ཞེ་སྡང་འབར་བའི་
དུག་མདའ་མ་ཐེབས། ཡང་ཁོས་སྟག་དོང་ནས་དགའ་རབ་བདུད་ཀྱི་བླ་་་
མདའ་ལྕགས་མདའ་འུག་སྒྲོ་མ་དེ་བཏོན་ནས་གཞུ་སྟེང་དུ་བཞག་སྟེ་གླུ་ཐུང་འདི་
བླངས་སོ། །
གླུ་ལེན་ཨ་ལུ་ཐ་ལུ་རེད། །
ཐ་ལུ་འུ་ན་ལ་མོ་རེད། །
གླུ་འོ་ན་ཟེར་བ་རང་གླུ་རེད། །
ཐ་ལུ་ལྷ་ལ་འབོད་ས་རེད། །
ནམ་མཁའ་སྤྲིན་གྱི་གུར་ཁང་ནས། །
བདུད་རྒྱལ་གུ་ལང་དབང་ཕྱུག་ལྷ། །



236
བདུད་གླིང་གཡུལ་འགྱེད།
བདུད་ལྷ་བྱེ་བ་འབུམ་གྱིས་བསྐོར། །
ད་རེས་དཔུང་ལ་ལ་མོ་བྱོན། །
མྱེས་རབས་ཕ་དང་རང་རེ་གསུམ། །
ཤ་ཁྲག་ཕུད་ཟས་ཁྱོད་ལ་མཆོད། །
བློ་སེམས་སྐྱབས་བཅོལ་ཞུས་ལེ་ཡིན། །
དེ་རིང་ཡོད་ན་དེ་ཡོད་ཡིན། །
དེ་རིང་མེད་ན་དེ་མེད་རེད། །
ས་འདི་ས་ངོ་མ་ཤེས་ན། །
ཟི་ཧོར་གླིང་གི་ས་མཚམས་ལ། །
རྨ་ཨ་འདམ་ན་བ་གཞུང་བརྒྱད་ཟེར། །
ང་འདྲ་རྒྱལ་པོ་གཡུ་རྩེ་རེད། །
བདུད་ཆེན་བཞི་ཡི་ནང་གྲས་རེད། །
དཔའ་རྩལ་ཅན་གྱི་བུ་རྒྱུད་ཡིན། །
ཁྲ་མོ་གླིང་གི་སྒོས་དགྲ་ཡིན། །
སངས་རྒྱས་ཆོས་ཀྱི་བསྟན་དགྲ་ཡིན། །
ཡིན་ཏེ་བློ་སེམས་མ་ཁེངས་ཡོད། །
ཤ་ཕ་གླིང་གི་རྒྱལ་པོ་ཁྱོད། །
སྣང་ཆུང་རང་སྣང་ཆེ་ལུགས་ལ། །
ཕོ་གསར་ཆག་སྒོས་དེད་ལེ་ཨང་། །
རྟ་གསར་རྒྱུག་འདོད་མ་ལོ་གདའ། །
གནའ་མི་བོད་ཀྱི་གཏམ་དཔེ་ལ། །
ཟ་ཆེ་ན་མར་དཀར་མཆིན་ཁ་ན། །
མཆོང་ཆེ་ན་སྟག་མོ་སྐེད་པ་འབུད། །



རྒྱལ་བློན་བསྒྲལ་ཞིང་ཨ་མྱེ་བསྲེགས།
237
གྲགས་ཆེ་ན་གཡུ་འབྲུག་མཚོ་ལ་ལྷུང༌། །
ཟིལ་ཆེ་ན་ཉི་ཟླ་གཟའ་ཚེ ཡིས་སྒྲིབ། །
ཟེར་ཡང་ཟེར་ལ་བདེན་ཡང་བདེན། །
རྟ་གསར་རྒྱུག་འདོད་ཆེ་རྒྱུ་དེ། །
རྐང་ར་བཞི་རྡོ་ལ་རྒྱུག་ལྟས་རེད། །
ཕོ་གསར་དཔའ་མདོག་ཆེ་རྒྱུ་དེ། །
སྲོག་ལུས་དགྲ་ལ་ཤོར་ལྟས་རེད། །
ཨེ་མ་མཚར་གྱི་ཆེ་བ་ལ། །
བློ་སྐོར་རྫོགས་བྱས་ན་ཞེ་སེམས་འཁྲུག །
ཁྱོད་སྐྱེས་ནས་ཉི་མ་ད་བར་དུ། །
བདུད་རྒྱལ་སྟོབས་ལྡན་ནག་པོ་གཅིག །
ཟི་མའི་སྟག་ཞལ་རྒྱལ་པོ་གཉིས། །
ཕོ་བདུད་ཡོངས་ཀྱི་བཙན་དང་གསུམ། །
མོ་བདུད་ཡོངས་ཀྱི་གླ་སྐེ་བཞི། །
མི་མིན་བུ་མོ་སྤུན་གསུམ་ལྔ། ། །
ཆུ་འདྲེ་ཉ་མགོ་ཅན་དང་དྲུག །
ད་རེས་ངེད་ཀྱི་མིང་སྲིང་བཅས། །
བརླག་བརླག་བསད་བསད་བགྲངས་ཚོད་མེད།
བདུད་སྡེའི་བཤན་པ་ལག་དམར་ཁྱོད། །
མེད་ན་བདུད་སྡེ་འདུག་ཇུས་བདེ། །
བློ་དཀར་ནང་མེ་དགྲ་ལ་སྒྱུར། །
ད་རེས་སྙིང་མདའ་སྤྲོད་རྒྱུ་ཡིན། །
གཞུ་སྟེང་བཞག་པའི་མདའ་མོ་འདི། །



238
བདུད་གླིང་གཡུལ་འགྱེད།
སྟག་དོང་མདའ་ཡི་སྲུང་བ་ཡིན། །
དགའ་རབ་བདུད་ཀྱི་བླ་མདའ་ཡིན། །
ལྕགས་མདའ་སྲིན་བྱའི་སྒྲོ་ཅན་འདི། །
འཕངས་ན་རི་རབ་ཆེ་ཡང་གཏོར། ། །
འབེན་ཉི་ཟླ་བཞག་ན་ཐང་ལ་ལྷུང་། །
མདའ་འདི་འདྲའི་ལོ་རྒྱུས་བཤད་ཚོད་མེད། །
ཁྱོད་དངོས་ཡོད་ཡིན་ན་ཐར་བསམ་མེད། །
འཇའ་དངོས་མེད་འདྲ་ན་རྒྱལ་རྟགས་རེད། །
གླུ་གོ་ན་སྙིང་གི་དཀྱིལ་ལ་ཞོག །
མ་གོ་གླུ་ལ་འགྲེལ་བ་མེད། །
ཅེས་ཟེར་ནས་མདའ་དེ་ཤུགས་བསྐྱེད་དེ་སྤྲིངས་བྱུང་བས་དུག་གི་རླངས་
པ་ཆིལ་ལེ་ཤུགས་ཀྱི་འུར་སྒྲ་དི་རི་བདུད་མདའ་མེ་སྟག་ཚུབས་སེ་བྱུང་བ་ན།
ལྷ་ཆེན་ཚངས་པ་དཀར་པོས་གསེར་ཕུབ་མདའ་རྩེར་གཏད་ནས་བཞུགས་པས་
སྐུ་རྗེའི་ཕྱོགས་ཙམ་ལ་མ་ཉེ་བར་མཚོར་ཐེབས་པས་དུག་གིས་མཚོ་མེར་བ་ཞིག་
དང་། དུག་རླངས་ཀྱི་སྟོབས་ཀྱིས་ཉི་མ་དམར་མདོག་སྣང་བ་ཞིག་བྱུང་། དེ་
ནས་སྐུ་རྗེ་ཁོང་གི་དགོངས་པ་ལ། ཞི་བས་ཆོས་ཀྱི་བདེན་འབྲས་བཤད་ན་ཁོས་
ཉན་པའི་ཕྱོགས་ཙམ་ཡང་མི་འདུག དེ་བས་མངོན་སྤྱོད་ཀྱིས་བསྒྲལ་ནས་
བསྔོ་སྨོན་རྒྱས་འདེབས་དང་འཕོ་བའི་མཚམས་སྦྱར་དགོངས་ནས། ཐུགས་
སྙིང་རྗེའི་ངང་ཁྲོས་པའི་སྐུར་བཞེངས་ནས་མི་སྨུག་གཡུ་ཡི་སྨིན་མ། དགྲ་ལྷའི་
མེ་སྟག་ཐར་རེ། ཝེར་མའི་ཟིར་ར་ཚུབས་སེ། སྤྱན་མིག་ལ་ཁའི་སྐར་རྒྱན་དེ་
དམར་མོ་ཁྲག་གིས་གཡོས་ནས་གཞུ་མོ་རྭ་རྒོད་འཁྱིལ་ཅན་དུ་མདའ་མོ་ལྕགས་
ནག་འཕུར་བབས་ཤེས་པ་དེ་ཕྱག་མཐེབ་ཀྱིས་ལྟོང་སྤྲད་ནས་ཁྱོད་ཉོན་མོངས་
བདུད་རྒྱལ་གཡུ་རལ་ཅན། ཤི་དེ་ཙམ་མ་བྲེལ་སླེབས་ལེ་རེད། བར་དོ་་



རྒྱལ་བློན་བསྒྲལ་ཞིང་ཨ་མྱེ་བསྲེགས།
239
འགྲིམ་ཉིན་ཕན་པའི་ཚིག ང་གེ་སར་གླུ་ལ་ཚུར་ཉོན་དང༌། གཏམ་དོན་
ཆེན་རྡོག་ག་འདི་ལྟར་ཡོད། གསུངས་ནས་དགྲ་ལྷའི་དཔའ་གླུ་ངར་སྒྲ་འདི་
ལྟར་བསྩལ་ཏོ། །
ཨོཾ་མ་ཎི་པདྨེ་ཧཱུྃ། །
གླུ་ཨ་ལ་ཐ་ལ་ཐ་ལ་རེད། །
ཐ་ལ་ལ་མོ་ལ་ལ་རེད། །
ལ་ལ་གླུ་ཡི་ལེན་ལུགས་རེད། །
གནས་རྔ་གཡབ་ཟངས་མདོག་དཔལ་རི་ནས། །
རྒྱལ་བ་ཀུན་འདུས་པདྨ་འབྱུང༌། །
བོད་ཡུལ་གདུལ་བྱ་སྐྱོང་བའི་དུས། །
སྡེ་ལྔ་མཚན་བརྒྱད་རྣམ་འཕྲུལ་སྟོན། །
ངོ་བོ་གཅིག་པོ་པདྨ་འབྱུང་། །
གསོལ་བ་འདེབས་སོ་ཐུགས་རྗེས་གཟིགས། །
འབྲེལ་ཚད་དོན་དང་ལྡན་པར་ཤོག །
ལྷ་ཀླུ་གཉན་གསུམ་དགྲ་ལྷའི་ཚོགས། །
ཝེར་མ་ཟོ་དོར་ལས་ལ་འདུས། །
བསྟན་དགྲ་སྒྲོལ་ལ་སྙིང་ཁྲག་བཞེས། །
དཀར་ཕྱོགས་བསྟན་པ་དགུང་ལ་བསྟོད། །
ས་འདི་ཟོ་དོར་རྨ་རྒྱལ་ས། །
སྡར་མས་བྲོས་ལམ་འཚོལ་ས་རེད། །
དཔའ་བོས་དགག་ར་རྒྱག་ས་རེད། །
རྟ་ཕོའི་འགྲོས་གོམ་གཤིབ་ས་རེད། །
མ་མགྱོགས་སྒ་ཆད་ཡོང་ས་རེད། །



240
བདུད་གླིང་གཡུལ་འགྱེད། །
ལྷ་བདུད་དཔའ་རྩལ་འགྲན་ས་རེད། ། །
བདུད་རྒྱལ་གསོད་སའི་བཤས་ར་རེད། །
ང་འདྲ་གླིང་རྗེ་གེ་སར་ཟེར། །
ཕོ་ལོ་བཅུ་གསུམ་གོང་ཐོག་ཡིན། །
ཁྱེད་རང་ཟེར་བ་དེ་རང་ཡིན། །
དཔའ་དང་རྩལ་དྲུག་ལུས་ལ་ཚང་། །
བདུད་རྒྱལ་མིང་ཐོགས་བཅོ་བརྒྱད་བསད། །
སྨོན་ལོག་ཙི་ཙི་གྲངས་མེད་བསད། །
ཉམས་པའི་བླ་གནས་ཆམ་ལ་ཕབ། །
ཚད་བཞག་གླེང་ཚོད་ཡོད་ས་མེད། །
རྒྱ་དཀར་ནག་སྙན་པས་རྒྱབ་ལེ་ཡིན། །
ཁ་སྔོན་ཁ་ཡི་ཟླ་བ་ལ། །
རྨ་ཁམས་གླིང་རྒྱལ་བསྐོས་ལེ་རེད། །
ཉམས་པའི་བདུད་དང་འཕྲད་ལེ་རེད། །
དམ་སྲི་སྤུན་དགུ་རྒྱལ་བློན་དེ། །
དེ་རིང་དགྲ་རྩད་གཅོད་ལེ་ཡིན། །
གཏང་མ་བརྒྱ་ཡི་འགོ་མ་ཡིན། ། །
འགོ་མོ་རྟེན་འབྲེལ་ལེགས་ལེ་ཡིན། །
གནའ་མི་བོད་ཀྱི་གཏམ་དཔེ་ལ། །
གཉེན་ཉེ་བ་ཡག་ན་གཞུང་བཟང་ཡག །
གྲོགས་བླ་མར་བཅར་ན་རང་རྒྱུད་ཐུལ། །
དཔོན་མཐོ་སར་བཅར་ན་ཁེབས་པ་ཆེ། །
ཇག་འགོ་མོ་ཡག་ན་རྟིང་པ་ཡག །



རྒྱལ་བློན་བསྒྲལ་ཞིང་ཨ་མྱེ་བསྲེགས།
，
241
བཀྲ་དང་པོ་ཤིས་ན་རྗེས་དོན་འགྲུབ། །
ད་རེས་རྟེན་འབྲེལ་ལེགས་ལེ་ཡིན། །
རིམ་རིམ་བདུད་རྒྱལ་འདུལ་རྒྱུ་ཡིན། །
ནོར་མཛོད་གཡང་ལ་ལེན་རྒྱུ་ཡིན། ། །
འགྲོ་ལ་བཞག་པ་བྱེད་རྒྱུ་ཡིན། །
ལྷ་བདུད་བར་གྱི་དབྱེ་བ་དེ། །
བསམ་པ་བཟང་ངན་རྒྱུ་ལ་བརྟེན། ། །
མཚམས་སྦྱར་སྨོན་ལམ་བཟང་ངན་རེད། །
གཞི་དོན་འགྲོ་དྲུག་སེམས་ཅན་འདི། །
ཕ་མ་མ་བྱས་གཅིག་ཀྱང་མེད། །
བདེ་བ་འདོད་ཀྱང་སྡུག་བསྔལ་འབྱུང༌། །
འགྲོ་ལ་གནོད་འཚེའི་བདུད་རིགས་ལ། །
ཕན་སེམས་འཆང་ཞིང་ཕན་འདོགས་ལྟ། །
ལྷ་ཡིས་འགྲོ་ལ་ཕན་པའི་དོན། །
རིམ་པར་བྱེད་པའི་སྨོན་ལམ་འདེབས། །
བདུད་ཀྱིས་གནོད་འཚེ་སྲོག་གཅོད་ལས། །
རིམ་གྱིས་བྱས་པས་སྨོན་ལམ་ལོག །།
ལྷ་བདུད་འབྱུང་ཁུངས་དེ་འདྲ་རེད། །
ཁྱོད་རང་སྐྱེས་ནས་ད་བར་དུ། །
འགྲོ་མང་སྲོག་བཅད་རྒྱུ་ནོར་འཕྲོག །
འགྲོ་ཀུན་སྡུག་བསྔལ་མནར་གཅོད་བྱས། །
རིམ་གྱིས་བྱེད་པའི་རྨང་གཞི་བཏིང༌། །
བརྩིས་ན་བགྲང་ཚོད་ཡོད་ས་མེད། །



242
བདུད་གླིང་གཡུལ་འགྱེད།
སྡིག་པའི་ཁུར་པོ་ཇེ་ཆེ་ལས། །
ཕྱི་མ་འགྲོ་ལམ་གཅིག་ལས་མེད། །
དེ་ཕྱིར་གེ་སར་སྐྱེས་བུ་ངས། །
སྨོན་ལོག་དམྱལ་བའི་འབྲེལ་ཐག་གཅོད། །
ང་གེ་སར་འགྲོ་དྲུག་ཕ་མ་ཡིན། །
གཞན་དོན་མིན་པ་བྱེད་རྒྱུ་མེད། །
ལྷ་ནས་ཁས་ལེན་བྱས་ལེ་ཡིན། །
བྱས་པ་རང་གིས་སྒྲུབ་ངེས་ཡིན། །
འཛམ་གླིང་བདེ་ལ་མ་འཁོད་བར། །
གེ་སར་ཇག་འགྲོ་རྫོགས་དུས་མེད། །
ལུས་སྲོག་དཀའ་ངལ་ལྟོས་པ་མེད། །
རྒྱལ་སྲས་བྱང་ཆུབ་སེམས་དཔའ་ལྟར། །
འགྲོ་བའི་དོན་ཆེན་བྱེད་ངེས་ཡིན། །
ཁྱོད་རང་སྨོན་ལོག་གཡུ་རྩེ་ཁྱོད། །
མ་བསད་ཚེ་ཐར་བཏང་བས་ན། །
སྐྱེ་འགྲོ་བདེ་སྐྱིད་ལྡན་དུས་མེད། །
སེམས་ཅན་ཀུན་གྱི་སྒོས་དགྲ་ཁྱོད། །
དེ་རིང་མ་བསྒྲལ་གེ་སར་མིན། །
མདའ་དེ་འདྲ་མི་འཕེན་ཨེ་འདྲ་འཕེན། །
གཞུ་མཆོག་དཀར་འགུགས་ལ་བཀུག་པ་དེ། །
གླག་རོག་པོ་ཟན་ལ་འཛུམ་པ་འདྲ། །
མདའ་ཉག་ཕྲན་བར་སྣང་འགྲིམ་པའི་དུས། །
གློག་དམར་མོ་མཁའ་ནས་འཁྱུག་པ་འདྲ། །



རྒྱལ་བློན་བསྒྲལ་ཞིང་ཨ་མྱེ་བསྲེགས།
243
དམིགས་གཏད་འབེན་ལ་ཐེབས་པའི་དུས། །
རྒྱུ་བྲག་ཐོག་ལྕེས་གཏོར་འདྲ་བྱེད། །
དཀར་ཕྱོགས་ཐར་པའི་ས་བོན་དེ། །
ཁྱོད་ཀྱི་ལུས་ལ་ཐེབས་ལེ་ཡིན། །
བསགས་བསགས་ངན་སོང་འབྲེལ་ཐག་དེ། །
ཤེས་རབ་རལ་གྲིས་གཅོད་ལེ་ཡིན། །
གཏམ་བཤད་མ་ཡིན་ངེས་དོན་ཚིག །
ཤི་བར་དོར་དད་འདུན་མ་འཕྱུག་དང༌། །
སྐྱིད་དག་པའི་ཞིང་ལ་བསྐྱལ་བས་ཆོག །
གླུ་གོ་ན་བདེན་འབྲས་ཡིད་ལ་ཟུངས། །
མ་གོ་གླུ་ལ་འགྲེལ་པ་མེད། །
བདུད་རྒྱལ་ཡིད་ལ་དེ་ལྟར་ཞོག །
ཅེས་གླུ་དེ་ལྟར་བཞེངས་ནས་མདའ་དེ་སྤྲིངས་པས་གཡུ་རྩེ་རྒྱལ་པོས་གོ་
བཟུར་ནས་ཡོད་པས་སྒ་འགྱུར་གྱིས་མདའ་གཟུར་བྱེད་བསམ་པ་ཡོད་རུང་ལྷ་
མདའ་དེ་བདུད་རྒྱལ་གྱི་སྙིང་ཁར་ཐེབས་ནས་མར་མེ་རླུང་གིས་བདས་པ་བཞིན་
ནག་ཡེ་རེ་རྟ་ལས་ལྷུངས་ནས་དམ་སྲི་ཉམས་པའི་རྒྱལ་པོ་ནག་པོ་བདུད་ཀྱི་རྟེན་
ཕུར། སེམས་ཅན་ཀུན་གྱི་སྤྱི་དགྲ སངས་རྒྱས་བསྟན་པའི་སྒོས་དགྲ། མི་
མིན་འདྲེ་བདུད་ཀྱི་ཕུང་ཚང་། ལྟ་བ་ལོག་པའི་རུ་ཏྲ་དེ་ཐུལ། ལྷ་མི་རྣམས་
ཀྱི་ཀི་བསོ་ལྡིར། གྲགས་སྙན་འཇིག་རྟེན་གསུམ་ལ་ཁྱབ། མི་མཐུན་དགྲ་
ལས་རྒྱལ་བའི་བ་དན་སྲིད་གསུམ་དུ་བསྒྲེངས་པར་གདའོ། ། །
དེ་ནས་བདུད་ཀྱི་ཕུང་པོའི་གཡུ་ཡི་རལ་པ་དེ་དཔའ་རྟགས་སུ་བཞེས།
ཕུང་པོ་དེ་མགོ་མཇུག་ལྡོག་ནས་གཉིས་ཀ་ལྷན་དུ་མནན། དེའི་སྟེང་དུ་སྐྱེས་བུ་
མི་རྟ་གཉིས་ཀྱིས་བདུད་མི་དར་བའི་སྨོན་ལམ་དང་བཅས་བྲོ་གར་མཛད་པས་མི་



244
བདུད་གླིང་གཡུལ་འགྱེད།
རྟའི་ཞབས་རྗེས་གསོལ་བ་རྨ་ཨ་འདམ་དུ་རྡོ་ཕ་བོང་མཆོད་རྟེན་གཟུགས་བྱོན་གྱི་
གཤམ་དུ་ད་ལྟ་ཡང་མཇལ་རྒྱུ་ཡོད་ཟེར་ཞིང་། སྐྱེས་མཆོག་རྒྱལ་བློན་གཉིས་
ཀྱིས་བསྔོ་སྨོན་དང་འཕོ་བའི་མཚམས་སྦྱར་མཛད་པས་གཡུ་རྩེ་དེའི་སྨོན་ལོག་
སྡིག་བསགས་ཀྱི་ལས་རྒྱུན་ཆོད་ནས་འཇང་ས་མི་ཉག་ཡུལ་དུ་ཆེ་རྒྱུད་པའི་བུ་
གཅེས་ཀ་ར་ཞེས་པར་ཚེ་འཕོས་ནས་སླར་གེ་སར་ཞལ་མཇལ་ཞིང་ཕན་པའི་
གྲོགས་སུ་གྱུར་པའི་ལུས་རྟེན་ཐོབ། སྟོང་བདུད་དེ་མི་ལུས་ཁ་ཤས་བརྗེས་པའི་
མཐར་སྒ་སྡེ་ཞིང་ལ་ཉུལ་བའི་དུས་བདེ་ཆེན་ས་ལམ་བགྲོད་པའི་རྟགས་མཚན་
ཤར། དེ་ཡི་དུས་སུ་ཉི་མ་གསལ་ལྷང་ལྷང་ཤར་ཏེ་ལྷ་དགྱེས་པའི་འཇའ་འོད་
ཀྱི་གུར་ཆེན་ཕུབ། བར་དུ་ལྷ་སྲིན་སྡེ་བརྒྱད་དཀར་ཕྱོགས་ལ་མངོན་པར་་
དགའ་བ་རྣམས་ཀྱིས་རང་གཟུགས་དངོས་སུ་བསྟན་ནས་གྲོགས་དང་འཕྲིན་
ལས་སྒྲུབ་པའི་ཁས་ལེན་དམ་བཅའ་བཞག མཚོ་ནས་ཀླུ་རིགས་བསམ་གྱིས་
མི་ཁྱབ་པ་བྱུང་ནས་སྐོར་བ་དང་ཕྱག་བྱས།
ཀླུ་དེ་ཚོའི་ནང་ནས་ཀླུ་ཆེན་མདོག་དཀར་པོ་སྦྲུལ་ལྔའི་གདེངས་ཀ་དང་
སྨད་གསེར་སྦྲུལ་འཁྱིལ་བ་ཞིག་རླུང་མའི་རླུང་ཟི་དར་གྱི་ལིང་སྟེང་དུ་བཞག་ནས་
ཁྱེར་བྱུང་བ་གེ་སར་རྒྱལ་བློན་གྱི་མདུན་དུ་འཁོད་ནས་ཕྱག་དང་བཅས་ཏེ་ཞུས་
པ། ཀྱེ་མ་འགྲོ་བའི་སྐྱབས་གནས་རིན་པོ་ཆེ། ཁྱེད་ནི་སྟོབས་ལྡན་རྫུ་འཕྲུལ་
ཅན། འཁྲུངས་ཡུལ་གང་དང་མཛད་པ་ཅི། རིགས་དང་མཚན་སོགས་གང་
ལྟར་ལགས། བདག་ནི་ཀླུ་རྒྱལ་ཉེ་དགའ་བོ། ཤཱཀྱའི་བསྟན་ལ་མངོན་པར་
དད། ཆོས་ཀྱི་ཁྲིམས་ལ་རབ་གནས་ཀྱང་། ཧོར་དང་ཟི་མ་ནག་ཤོད་ལུང་།
རི་ཉུལ་དམར་ཐབ་བཀྲུ་བཤལ་གྱིས། བདག་ལུས་རྨར་གྱུར་ཟུག་གཟེར་་་་
མནར། ཤིན་ཏུ་སྡུག་ཅིང་བསྔལ་བས་ན། ཁྱེད་ནི་ཐམས་ཅད་མཁྱེན་པ་སྟེ།
བདག་ལ་སྨན་མཆོག་བསྩལ་དུ་གསོལ། ཁྲུས་དང་བདུད་རྩི་ལེགས་གནང་ཞུ།
ཅི་གསུང་བཀའ་ཉན་འབངས་སུ་མཆིས། ཞེས་ཞུས་པ་ན་རྒྱལ་མཆོག་གེ་སར་



245
རྒྱལ་བློན་བསྒྲལ་ཞིང་ཨ་མྱེ་བསྲེགས།
ཁོང་གིས་སྤྱན་རས་གཟིགས་ཐུགས་རྗེ་ཆེན་པོའི་སྐུ་ལམ་གྱིས་བསྟན་ནས་ནད་
བརྒྱ་སེལ་བའི་སྨན་མཆོག་རིལ་བུ་དང་ཁྲུས་ཆབ་གནང༌། རི་ཐང་མཚོ་རྣམས་
ལ་ཡང་ཁྲུས་ཆབ་བསྩལ་བས་དེ་མ་ཐག་ཀླུ་རྨར་གྱུར་པ་རྨོངས་པ་མི་བདེ་བ་
ཐམས་ཅད་མེ་ལོང་ངོས་ལས་རྡུལ་ཕྱིས་པ་ལྟར་ན་བ་ལས་སངས། ཀླུ་རྒྱལ་
འཁོར་ཚོགས་དགྱེས་ཤིང་དགའ་བ་ཆེན་པོས་རང་གི་ཡིད་བཞིན་ནོར་བུ་བསམ་
འཕེལ་ཕུལ། སྒ་སྡེ་ལ་ཡང་གསེར་འབབ་ནོར་བུ་ཕུལ། རྒྱལ་མཆོག་གིས་ཀླུ་
མོ་འཁོར་དང་བཅས་པ་ལ་རིགས་གསུམ་མགོན་པོའི་སྒོམ་ཁྲིད་སོགས་རྒྱས་པར་
གནང་ཞིང་འགྲོ་དོན་རྒྱས་པར་མཛད།
དེ་ནུབ་དེར་ཞག་ས་འཁེལ་བས་ཀླུ་ཡིས་སྲི་ཞུ་བསྙེན་བཀུར་མཛད། ཕྱི་
ནངས་རྨ་རྒྱལ་གྱིས་སྣ་འདྲེན་དང་བཅས་རྒྱལ་བློན་གཉིས་པོ་འདོ་བ་རྟ་ཡི་བང་
རྩལ་ཕྱུང་ནས་མྱུར་བར་ཕེབས་པས་ཟི་མ་བྱང་གི་བར་ ཐ་ནག་ཤོད་ཀྱི་ ས་ ཐ།
རྨ་སྨན་གནས་པའི་མཚོ་ཁར་ཕེབས་པ་ན། སྨན་མོའི་ཞུ་དོན་ལྟར་ཆིབས་ལས་
གཞོལ་ཏེ་རྒྱལ་བློན་གཉིས་གསུང་གླེང་དང་བཅུད་ཆེན་ཟས་བཅུད་རིལ་བུ་མྱོས་
མེད་ཨ་རག་རིལ་བུ། སྐོམ་སེལ་མཁའ་འགྲོའི་ཚེ་ཆང་སོགས་ལ་ལྷ་མི་ཀུན་གྱིས་
ལོངས་སྤྱད་དེ་དགའ་སྤྲོ་བསམ་གྱིས་མི་ཁྱབ་པའི་ངང་འབྲོང་རིའི་ཟོ་དོར་མི་ནག་
རྟ་ནག་ཅན་དང་། གྱིམ་རྩེ་ཁྲ་ཅོག་མི་རྟ་དཀར་པོ་བཅས་ཀྱི་འཁོར་གྱིས་
བསྐོར་ནས་སྒ་སྡེ་ཕྱིར་ལོག་ཕེབས།
དེ་ནས་མཚོ་དེ་སྒོ་མོ་ཕྱེས་པ་འདྲ་བ་ཞིག་བྱུང་བ་དང་རྒྱལ་མཆོག་མི་རྟ་
གཉིས་ཉམས་སྣང་བག་ཚ་མེད་པར་ནང་དུ་ཕེབས་པ་ན་རིན་པོ་ཆེའི་གླིང་མེ་
ཏོག་སྣ་ཚོགས་བཀྲག་པ་བྱ་ཚོགས་སྐད་སྙན་འབྱིན་པ་མཛེས་ཤིང་ཡིད་དུ་འོང་བ་
དེའི་དབུས། རིན་ཆེན་བདུན་གྱིས་སྤྲས་པའི་ཁང་བཟང་རྒྱ་ཆེ་ཞིང་མཛེས་པ་
ལྷ་དབང་གི་གཞལ་ཡས་ཁང་དང་མཚུངས་པའི་ནང་དུ། སྤྱན་དྲངས་ནས་
རིན་པོ་ཆེའི་ཁྲི་དར་ཟབ་གོས་ཀྱིས་བཀླུབས་པའི་སྟེང་དུ་བཞུགས་སུ་གསོལ་ནས་



246
བདུད་གླིང་གཡུལ་འགྱེད།
བརྟན་མ་དང་ཡ་མའི་ཚོགས་སྨན་མོ་འབུམ་སྡེ་དུ་མས་བྲོ་གར་དང་དགྱེས་པའི་
གླུ་དབྱངས་འདོད་ཡོན་གྱི་ཟས་རིགས་དུ་མས་མཆོད་པ་དང་བཅས་བཞུགས་
ཤིང་། རྒྱལ་མཆོག་ནས་ལས་འབྲས་དང་འཁོར་བའི་ཉེས་དམིགས་ཀྱི་བཀའ་
ཆོས་གསུངས་པ་ན་སྨན་མོའི་ཚོགས་ཀྱིས་གསོལ་བཏབ་ཞུ་བསྐུལ་བྱས་པས་སླར་
འདོད་ཡོན་གྱིས་ཚོགས་འཁོར་ལ་རོལ་དགྱེས་མཛད་ཅིང་། དབང་ཕྱུག་ཧེ་རུ་
ཀ་ལ་ཨ་མེས་བྱང་ཆུབ་ཀྱི་དགོངས་བཞེད་གནད་དུ་བསྣུན་ཏེ་ཆོས་འཁོར་བསྐོར་
བ་ན་ཉིན་མཚན་དྲུག་གི་དུས་འདས། །
སླར་སྣང་མཐའི་སྤྲུལ་པ་རྐྱང་རྒོད་འཕེར་པོ་ནས་ཚེར་ལྷང་དང་བཅས་
བྱོན་དགོས་པ་བརྡས་བསྐུལ་བས། དེ་མ་ཐག་ཐུགས་བྲེལ་དང་བཅས་རླུང་
འཚུབ་པ་བཞིན་ཕེབས་པ་ན་ནག་ཤོད་སྲིབ་རིའི་རྩེའི་བདུད་སྲིན་ལྕེ་སྤྱང་མ་དེ་
འཕར་བ་ལ་བརྫུས་ནས་བྱ་ར་བྱེད་ཀྱིན་ཡོད་སྐབས། གེ་སར་ལྷ་ཡི་འཁོར་
ཚོགས་རྣམས་དེར་ཕེབས་པའི་རྟགས་མཚན་ས་འགུལ་བ་ན་ལྕེ་སྤྱང་འཕར་བ་མོ་
གློ་བུར་དུ་ཅི་ཡིན་མེད་པའི་དངངས་སྐྲག་ཅིག་བྱུང་ནས་འཕར་བར་སྤྲུལ་པ་དེ་
ཞིག་ནས་རང་གཟུགས་བུད་མེད་ནག་མོ་མི་སྡུག་སྲིན་མོའི་གཟུགས་ཀྱིས་བྱ་ར་
བྱེད་ས་དེ་ནས་རླུང་དམར་ཞིག་གཡོས་པས་དགྲ་ལྷའི་གཉན་སྟག་དང་། སྐུ་རྗེ་
གེ་སར་གཉིས་ཀྱིས་རྒྱ་སྟག་གཉིས་ལ་སྤྲུལ་ཏེ་སོ་སྲུང་ཛ་རེ་བཟུང་སྟེ་ཕར་ཚུར་
འཐེན་ནས་ལུས་དུམ་བུར་བཅད་དེ་བཏུལ།
དེ་རྗེས་ལ་ལུང་ཞིག་བརྒལ་བས་བྲག་རི་སྦྲུལ་གྱེན་ལ་འགྲོ་བ་འདྲ་བའི་
མགོར་ཐེའུ་རང་སྲུང་མ་འུག་པར་སྤྲུལ་ནས་སོ་པར་བསྡད་ཡོད་པ་དེར་ཡང་
ཉམས་སྣང་སྔར་དང་མི་འདྲ་བ་སྐྱི་གཡའ་བ་ཚ་ཟིང་ཟིང་ཞིག་བྱུང་བ་དང་ཕར་
ཚུར་བྱ་ར་བྱས་པས། སྤང་ལེབ་སྟེང་ན་བུ་མོ་ཤིན་ཏུ་མཛེས་མ་གཡུ་ཡི་རྣ་ཆ་
ཅན་ཆུ་དར་དཀར་དམར་གྱི་གོས་གྱོན་པ་གཉིས་ཤོ་རྒྱག་བཞིན་ཤོ་བཤད་བྱེད་པ་
ཞིག་མཐོང་། ཁོས་ཅི་ཡིན་མེད་པར་ཤོ་ལ་དགའ་ནས་དེའི་རྩར་ཕྱིན་པ་དང་



རྒྱལ་བློན་བསྒྲལ་ཞིང་ཨ་མྱེ་བསྲེགས། 247
ལྷན་བུ་མོ་གཉིས་གཅིག་གི་གདོང་ལ་གཅིག་གིས་བལྟས་ནས་མིག་བརྡ་བྱས་པ་
དང་ལྷན་རྒྱལ་མཆོག་ནས་ཉི་ཟླ་འཕྲུལ་ཞགས་དེ་གློག་འཁྱུག་པ་ལྟར་འཕངས་པ་
ཐེའུ་རང་བེར་མ་ནག་པོའི་སྐེར་ཐེབས་ནས་ལུས་གྲུ་གུ་བཞིན་དུ་བསྡམས་པས་
ཁོས་སྲོག་སྙིང་ཕུལ་བས་མགར་བ་ནག་པོ་ལ་གཉེར་བཅོལ་ནས་འབངས་སུ་་
བཀོད་ཅིང་དམ་ལ་བཞག
དེ་ནས་ཕེབས་པ་ན་ཁྲོམ་ཆུ་ཆེན་པོའི་རབ་ཁ་ན་སྦལ་པ་མགོ་དགུ་རྔམ་
ཞིང་བརྗིད་པ་དེ་སོ་ལྟ་བྱ་ར་བྱེད་བཞིན་འདུག་པས་གེ་སར་སྐྱེས་བུ་ཁོང་རྣམས་
ཀྱིས་གཟུགས་མེད་འོད་དམར་པོ་ཤར་བ་ཞིག་ལ་བརྫུས་ནས་ཉེ་བར་ཕེབས་པ་ན།
ཀླུ་བདུད་ཀྱིས་ཚོར་ཏེ་ལུས་སྦྲ་ཆེན་སུམ་འགྱུར་ཙམ་བྱས་ནས་འབབ་ཆུ་བཀག་
ནས་མཚོར་བསྐྱིལ་ཏེ་མགོ་བོ་ཡར་བཀྱག་ནས་ཕྱོགས་ཀུན་ལ་ལྟ་ཞིང་ཟིང་ཟིང་དུ་
ཡོད་པ་ན། རྒྱལ་མཆོག་གེ་སར་གྱིས་གཟིགས་ནས་དེ་མ་ཐག་ལྷ་ཆེན་ཚངས་
པའི་སྤྲུལ་པ་བྱ་ཁྱུང་འཇིགས་སུ་རུང་བ་ཞིག་གིས་བར་སྣང་ལ་བཏེགས་པ་དང་
ལྷན་སྨན་མོའི་བརྡ་ལུང་དང་བསྟུན་རྒྱལ་མཆོག་ནས་སྟ་ཆེན་བྲག་རི་ཧབ་གཤོག་
ལན་གསུམ་བཏབ་ སྟེ་རྣམ་ཤེས་འཕོས། ཤ་ཁྲག་དགྲ་ལྷ་ཝེར་མར་མཆོད།
དེའི་ཚེ་ས་འགུལ་བ་དང་རི་སྒྲ་དང་འོད་ཀྱི་སྒྲ་ཆེན་པོ་གྲགས་པས་བྲག་ནག་ཕོ་
བྲང་གི་ནང་རྫོང་བདུད་ཀྱི་ཨ་མྱེ་དེས་ཚོར་ཏེ་རྟགས་མཚན་འཚུབ་སྟབས་གློ་བུར་
དུ་དངངས་སྐྲག་གིས་དེ་ཕྱོགས་ལ་བལྟས་པ་ན། མིག་ལས་མེ་འབར་ཏེ་མུ་
སྟེགས་འཇང་པ་ནག་པོ། ཧོར་ཡན་ཐུབ་འཆི་གསོས་སྨན་པ། ཟི་ ཤང་་་
འཕྲུལ་གྱི་བླ་མ་ཞང་ཞུང་ཀ་ར་ཀེང་ལོག སྟག་ཡན་ངན་སྔགས་སྒོམ་པ་ལྔ་
མདུན་འཁོར་དུ་ཡོད་པ་ན་མེ་ལྕེ་འབར་བ་ལྟར་མེས་ཚིག ཁོ་ཅི་བྱ་མེད་པར་
ཕར་ཚུར་བལྟས་པས་ཉིན་རྫས་སྨན་དཔྱད་ ཐམས་ ཅད་མེས་ཚིག ཡང་ལྟ་
སྟངས་གསུམ་པར་ཨ་མྱེའི་སྒྲུབ་སྒམ་ཡང་མེས་ཚིག་པ་མཐོང་བས་ཁོ་རྣམ་རྟོག་མི་
ཟད་པས་རྒྱུད་འཁྲུགས་ཏེ་ཕྱི་རོལ་དུ་དོན་རྩིས་ན་དཔལ་རི་ཞིང་ནས་པད་མས་



248
བདུད་གླིང་གཡུལ་འགྱེད། །
རྒྱུད་བསྐུལ་ཏེ་དཔལ་མགོན་མ་ནིང་དེ་ཉིད་སྐད་ཅིག་གློག་འཁྱུག་པ་བཞིན་་
དབང་ཕྱུག་ཆེན་པོའི་གཟུགས་སུ་བརྫུས་ནས། ཨ་མྱེའི་མདུན་ཐད་ནས་མ་
ཡིན་ཡིན་མདོག་གིས་སྔར་བཞིན་ཡིད་གཉིས་མེད་པར་སྒྲུབ་པ་བྱེད་དགོས་པའི་
གླུ་གནང་བས། ཨ་མྱེ་ཁོ་བདུད་ལྷའི་ལུང་ཡིན་བསམ་ཞིང་དད་གུས་སྤྲོ་བ་ཚད་
མེད་པ་བྱུང་།
ཡང་སྐབས་རེ་ཐེ་ཚོམ་གྱིས་ན་རེ། མི་ཚེ་བསྒྲུབས་པའི་དགའ་རབ་ལྷ་
ཡིན་མིན་ཐེ་མ་ཚོམ་དུ་འདུག ལྷ་ཡིན་ན་ངན་སྔགས་འཕྲུལ་འཁོར་དང་།
མུ་ སྟེགས་ ཕྱི་རྒྱུད་ ཤན་འབྱེད་ སོགས་ གང་ ཟབ་ བདག་ ལ་ བསྟན་པར་མཛོད།
ཅེས་ཟེར་བས་མགོན་པོ་ནག་པོས་མུ་སྟེགས་ཕྱི་རྒྱུད་ཀྱི་ངན་སྔགས་ཤན་འབྱེད་
ཕུང་འཁོར་དང༌། འཕྲུལ་འཁོར་རྒྱུད་ཇི་ལྟ་བ་བཀྲོལ་ནས་གསུངས་པས་ཁོ་
མངོན་པར་ཡི་རངས་ནས་དམ་བཅའ་ཕུལ་ཞིང་སྔར་ལྟར་སྒྲུབ་པ་ལ་འབུངས་
སོ། །
དེ་ཚེ་རྒྱལ་མཆོག་གེ་སར་ནས་བླ་གཡག་ཉུལ་བ་དང་རྒྱལ་པོའི་སྐུ་འཁོར་
འབྲོང་གཡག་དར་མ་བཅུ་གསུམ་ཉིན་རེ་དེའི་ཕྱོགས་ལ་འབྲོང་ཁྱུ་དུམ་གཅིག་ལ་
བརྫུས་ནས་རྩྭ་ཟ་ཆུ་འཐུང་ལྟར་ཡན་དུ་ཡོད་པ་ན། བླ་འབྲོང་ཁམ་པ་རུ་རྒྱུས་
དེ་ཡིས་འབྲོང་དུ་མ་མཐོང་ནས་དགའ་བ་སྐྱེས་ཏེ་མི་འཇིགས་པའི་ངར་སྒྲ་འབྱིན་
བཞིན་ར་བརྡ་དང་རྔ་མ་འཕྱར་ནས་ཚུར་བྱུང་བ་དང༌། རྒྱལ་མཆོག་གེ་སར་
ནས་ཕྱག་མདའ་ཞིག་ཡ་ཐོད་གཞི་མདོར་སྤྲིངས་ནས་དེར་ཐུལ་བ་དང༌། ཨ་མྱེ་
ཡང་གྲིབ་ལྟ་བུས་ནག་ཐོམ་མེ་ཡུད་ཙམ་བརྒྱལ་དུ་སོང་། དེ་ནས་ལྷ་མི་བཀའ་
གྲོས་ལ་བདུད་ཀྱི་ཨ་མྱེ་དེ་གློ་བུར་མེས་སྲེག་དགོས་པ་ལ་དགྲ་ལྷ་ཝེར་མས་ཙན་
དན་གྱི་ཤིང་ཕུང་ཏིལ་མར་སོགས་མཁོ་ཆས་བསགས་རྒྱུ་དང་གྲྭ་འབངས་ཀྱིས་མ་
མཐོང་སྔོན་ཨ་མེ་འདུལ་རྒྱུ་བཀའ་གྲོས་མཐུན། དེ་ནས་ཨ་མྱེའི་ཆུང་མ་ཉུལ་
བྱེད་མ་གོ་བོ་ནག་པོ་ཞིག་ཡོད་པ་བྲག་ལ་ཚང་བཅས་བྱ་ར་བྱེད་བཞིན་ཡོད་པ་དེ་



རྒྱལ་བློན་བསྒྲལ་ཞིང་ཨ་མྱེ་བསྲེགས། 249
ལ་སྐྱེས་བུ་ཁོང་གིས་ཉི་ཟླའི་འཕྲུལ་ཞགས་བཏབ་པས་རྙི་ལ་ཐེབས་པ་དང་ཤུགས་
རྩལ་གྱིས་འཐེན་ཏེ་མི་དམར་གཤིན་རྗེའི་ཞལ་རས་ལ། དམར་ནག་ཁྲག་གི་
སྤྱན་རྩ་གཡོས། ཤིན་ཏུ་རྔམ་པའི་སོ་སྒྲ་འཁྲོལ་བཞིན་པར་བྱ་གོ་བོའི་གཤོག་པ་
ནས་ཕྱག་གིས་བཟུང་སྟེ་སྡིག་མོ་གནང་ནས་གྲི་ཆུང་ཤེལ་གྲི་ཡུ་དཀར་ཤུབས་ནས་
ཕྱུངས་ཏེ་གསོད་གྲབས་མཛད་པའི་ཚུལ་གྱིས་གོ་བོའི་སྐེ་ནས་དམ་དུ་བཟུང་བ་
དང་ཉུལ་བྱེད་མོས་ཨ་མྱེའི་ནོར་མཛོད་ཀྱི་ལྡེ་མིག་ཉི་ཤུ་ཕུལ་ནས་སྐྱབས་ཞུས།
རྒྱལ་མཆོག་གེ་སར་རིན་པོ་ཆེས་སྐྱབས་འགྲོའི་སྡོམ་ལུང་གནང་ནས་སྒྱུ་འཕྲུལ་གྱི་
བཀོད་པ་དུ་མ་བསྟན་པས་མོ་མངོན་པར་དད་ནས་ཁས་བླངས་དམ་བཅས་སླད་
སངས་རྒྱས་ཀྱི་བསྟན་པ་སྲུང་བར་དམ་ལ་གནས་སོ། །
དེ་ནས་དགྲ་ལྷ་གཉན་སྟག་དང་གཉན་ཆེན་སྐུ་ལྷ་གེ་སར་བཅས་ཁོང་རྣམ་
གསུམ་གྱི་སྤྲུལ་པ་སེང་གེ་དཀར་མོ་གསུམ་གར་བྱུང་མེད་པར་སྒོ་སྲུང་སྟག་མོའི་
ཐོག་ངར་སྒྲ་ས་གཡོ་བ་བཞིན་བྱས་པ་དང་ལྷན་མཆོངས་པ་དང༌། སེང་གེ་
དང་སྟག་མོ་སྡེར་འཛིང་བྱང་ནས་སྟག་མོ་བསུབས་ཤིང༌། གུ་ལང་གི་སྤྲུལ་པ་
སྟག་མོ་དེ་འཆི་ལ་ཉེ་བའི་ཚ་གཟེར་དང་སྐྲག་དངངས་ཚད་མེད་མྱངས་པས་སྤྲུལ་
པ་བསྡུས་ཏེ་རླུང་ལྟར་རང་གནས་སུ་སོང༌། དེ་ནས་རྒྱལ་མཆོག་མི་ཡི་ནོར་བུ།
ལྷ་ཀླུ་གཉན་གྱི་ཐུགས་སྲས། འགྲོ་བ་འདྲེན་པའི་དེད་དཔོན་ཁོང་ཕྱི་ནས་
མཇལ་ན་འཁོར་གསུམ་དགྲ་དར་ཚུབས་སེ། རྨོག་དཀར་དར་འཕྲུ་ཚུབས་སེ།
ཁྲབ་དཀར་འོད་མདངས་ལྷངས་སེ། རྟ་ཕོ་འགྲོ་འདོད་ཤར་རེ། ནང་དོན་
སངས་རྒྱས་དགོངས་པ་གཡེངས་མེད་སྟོང་གསལ་ཝ་ལེ། ཀུན་ཏུ་བཟང་པོའི་
དགོངས་པ་མངོན་དུ་གྱུར་ནས་འཁོར་དགྲ་ལྷ་ཝེར་མ་ཆོས་སྐྱོང་རྒྱ་མཚོ་ཁ་བ་བུ་
ཡུག་འཚུབ་པ་བཞིན་སྐྱེས་བུ་དང་མཉམ་དུ་ཕེབས་རྩིས་ཀྱིས་སྟ་ཆེན་བྲག་རི་ཧབ་
གཤོག་དེ་ལན་གསུམ་བྲག་སྒོར་བསྣུན་པས། སྒོ་ཝང་གིས་བྱེ་ནས་སྐྱེས་བུ་མི་རྟ་
གཉིས་དང༌། འཁོར་ཚོགས་བཅས་ནང་དུ་ ཐོགས་མེད་བྱོན་ནས་ཨ་མྱེའི་་་་



250
བདུད་གླིང་གཡུལ་འགྱེད།
མདུན་ཐད་དུ་ཕེབས་པ་དང་བྲག་སྒོ་ཕྱེས་པའི་འུར་སྒྲ་ཆེན་པོ་ཨ་མྱེས་ཐོས་རུང་
ལྷའི་ལུང་ལྟར་སྣང་བ་བསྒྱུར་ཏེ་གནས་སོ། །
དེ་ནས་སྐྱེས་བུ་ཁོང་གིས་དགོངས་པ་ལ་དད་པས་གྲོལ་བར་མ་གྱུར་ཀྱང་
བདེན་འབྲས་ཤིག་མ་བཤད་ན་རང་དགར་མེར་བསྲེགས་ པས་མི་འཐུས་་་་་་་
དགོངས་ནས། སྐྱེས་བུ་གེ་སར་ཁོང་གིས་སྐུ་ལ་རྒྱལ་བའི་དཀྱིལ་འཁོར་ལྷ་་
ཐམས་ཅད་རིལ་གྱི་སྒང་བུ་ཁ་ཕྱེས་པ་བཞིན་རྫོགས་པ་ཞིག་བསྟན་པ་ན། ཨ་
མྱེ་མིག་བཙུམས་ནས་ཡོད་པས་དགྲ་ལྷ་ཝེར་མི་རྣམས་ཀྱིས་མེར་སྲེག་རྩིས་ཀྱི་གྲ་
སྒྲིག་ཚར་ཞིང་མི་ཚོར་བར་སྲུང་བཞིན་ཡོད་པ་དང༌། རྒྱལ་མཆོག་ཁོང་གིས་ཨ་
མྱེའི་ཡ་ཐོད་ལ་མཐེབ་ཀོར་གྱིས་ཀག་ཀག་ལན་གསུམ་མཛད་ནས་ཡ་འོ་ན་ཨ་མྱེ་
སྒོམ་ཆེན་ལགས། རྒྱུད་བྱང་ཆུབ་སེམས་ལ་མ་སྦྱངས་ན། དགྲ་གཉེན་ཅན་
ཆགས་སྡང་སྒོམ་ཚུལ་དེ། འཚང་མི་རྒྱུ་དཀའ་ཚེགས་ཆེ་རོགས་རེད། འོན་
ཀྱང་ང་ཡི་གླུ་འདི་ཉོན་དང་འདྲ་མ་ཞིག་ཡོད་ཨང་གསུངས་ནས་དགྲ་ལྷའི་དཔའ་
ཐུང་ལ་དྲངས་པའི་མགུར་གླུ་འདི་ལྟར་བཞེངས་པར་གདའ་འོ། །
ཨོཾ་མ་ཎི་པདྨེ་ཧཱུྃ། །
གླུ་ཨ་ལ་དཀོན་མཆོག་འབོད་གླུ་རེད། །
ཐ་ལ་རྩ་གསུམ་རྒྱུད་སྐུལ་གླུ། །
ལ་ལ་རང་སེམས་སངས་རྒྱས་དང༌། །
འཁྲུལ་མེད་དགག་མེད་གླུ་ཞིག་ལེན། །
བླངས་པ་དོན་དང་ལྡན་པར་ཤོག །
ས་འདི་ནག་ཤོད་བདུད་ཀྱི་ཡུལ། །
མུ་སྟེགས་བླ་མཆོད་ཕོ་བྲང་ནང་། །
ཨ་མྱེ་ཁྱོད་ཀྱི་སྐུ་མཁར་རེད། །
ང་འདྲ་ང་ངོ་མ་ཤེས་ན། །



251
རྒྱལ་བློན་བསྒྲལ་ཞིང་ཨ་མྱེ་བསྲེགས།
ཚངས་པ་ལྷ་ཡི་སྲས་པོ་ཡིན། །
དུས་གསུམ་སངས་རྒྱས་བཀའ་གྲོས་ནས། །
ནག་ཕྱོགས་བདུད་ཀྱི་ཁ་གནོན་ལ། །
གཤེད་མ་ལྷ་ནས་བསྐོས་ལེ་ཡིན། །
ཨ་མྱེའི་མདུན་ལ་སླེབས་ལེ་ཡིན། །
བསེར་བུ་རླུང་དང་ཇོ་རུ་གཉིས། །
སོ་དང་དགག་མས་ཅི་ལ་ཁོག །
འབྱུང་བ་ལྔ་ལ་རང་དབང་ཐོབ། །
སྒྲིམ་མེད་མངོན་ཤེས་ཐོགས་པ་མེད། །
བྱང་ཆུབ་སེམས་དཔའི་ལམ་བཟུང་ནས། །
འབྲས་བུ་སངས་རྒྱས་དགོངས་ཡ་མངའ། །
དེ་ཚོ་བབས་ཀྱི་འདྲ་མ་ཡིན། །
དེ་ནས་ཉོན་དང་སྒོམ་ཚུལ་མཁན། །
མུ་སྟེགས་ཨ་མྱེ་གླུ་ལ་ཉོན། །
འགྲོ་དྲུག་སེམས་ཅན་འདི་དག་ནི། །
ཕ་མ་མ་བྱས་གཅིག་ཀྱང་མེད། །
འཁོར་བ་འདི་ལ་སྐྱེ་ཞིང་འཁོར། །
ཐམས་ཅད་བདེ་བ་འདོད་པ་ལ། །
སྡུག་བསྔལ་ལས་བསགས་ཤུགས་ཀྱིས་འཁོར། །
རྩ་བ་རང་ཁེ་གཞན་ཕམ་རྐྱེན། །
དུག་ལྔ་སྲོག་བཅད་རྒྱུ་ལས་རྐྱེན། །
རང་བསགས་ལས་སྒྲིབ་གྲིབ་མ་བཞིན། །
རང་དང་འབྲལ་བ་མེད་པས་ན། །



252
བདུད་གླིང་གཡུལ་འགྱེད།
ཁྱོད་འདྲའི་སྒོམ་ཚུལ་དཀའ་ཚེགས་དེ། །
འགྲོ་ཀུན་མི་བདེ་སྡུག་བསྔལ་གཞི། །
སེམས་ཅན་ཆེ་ཕྲ་ཆུང་གསུམ་རྣམས། །
སྲོག་ལ་གཅེས་པ་འདྲ་འདྲ་ཡིན། །
བདེ་བ་འདོད་པ་དེ་བཞིན་གཅིག །
རྒྱུ་རྐྱེན་བྱུང་ཚུལ་མ་ཤེས་པ། །
འཇིག་རྟེན་མུ་སྟེགས་ལྷ་ལ་དད། ། །
གུ་ལང་དབང་ཕྱུག་སྒྲུབ་ཅིང་བརྩོན། །
སེམས་ཅན་བསད་ནས་ཤ་ཁྲག་མཆོད། །
ཕྲག་དོག་འགྲན་སེམས་ཁོང་དུ་བཅུག །
དཀར་ཕྱོགས་སངས་རྒྱས་བསྟན་པ་དང་། །
གླིང་དཀར་བསྟན་ལ་འཚེ་བསམ་སྟེ། །
སྒྲུབ་པའི་རེ་དོན་སྨིན་ལེ་མིན། །
དཀོན་མཆོག་གསུམ་ལ་སྐྱབས་གསོལ་ཐོབ། །
ང་གེ་སར་རྩ་བའི་བླ་མར་སྒོམས། །
འདུན་པའི་ལམ་ལ་སྙེག་ཤེས་ན། །
བདེ་ཆེན་ས་ལམ་བསྐྱལ་བས་ཆོག །
ཚིག་བདེན་པའི་གླུ་ལ་ཞིབ་དཔྱད་གྱིས། །
མིག་སྡང་མིག་བགྲད་པས་ཕན་གོ་ཆུང་། །
ང་གེ་སར་ལྷ་རྒྱུ་ལྷུན་གྱིས་གྲུབ། །
ང་རྒྱལ་འཕྲུལ་གྱི་མེ་ཕུང་དེ། །
བྱམས་དང་སྙིང་རྗེའི་ཆུ་ཡིས་གསོད། །
ཁོལ་རིལ་རིལ་བྲེལ་བས་ཕན་པ་མེད། །



རྒྱལ་བློན་བསྒྲལ་ཞིང་ཨ་མྱེ་བསྲེགས། 253
ང་གེ་སར་གཤིན་རྗེ་སླེབས་ནས་ཡོད། །
བྲོས་དབང་མེད་པའི་དུས་མཚམས་འདིར། །
བསམ་བློ་བཞི་གསུམ་བཅུ་གཉིས་ཐོངས། །
བློ་རྩེ་ཉི་ཤུ་རྩ་ལྔ་ཁོད། །
བདེ་བ་འདོད་ན་དད་འདུན་གྱིས། །
མིན་ན་དེ་རིང་ཐར་བསམ་མེད། །
ལྷ་བདུད་དབྱེ་བ་འབྱེད་རན་ཡིན། །
བྱེ་ནས་གསོན་སྲེག་བྱེད་རྒྱུ་ཡིན། །
ཉེས་སྒྲིབ་ཁུར་པོ་སྦྱང་རྒྱུ་ཡིན། ། །
དུས་ཡག་ཉེས་ལམ་ལ་དཀར་ནག་མེད། །
ཚིག་འགྱུར་མེད་བདེན་པའི་དྲང་གཏམ་ཡིན། །
གླུ་གོ་ན་ཨ་ལ་ཡ་ལན་གྱིས། །
མ་གོ་གླུ་ལ་འགྲེལ་བ་མེད། །
ཨ་མྱེ་ཡིད་ལ་དེ་ལྟར་ཞོག །
ཅེས་གླུ་དེ་ལྟར་བཞེངས་པ་ན། ཁོས་མིག་སྡང་མིག་ལྟ་བཞིན་མིག་ནས་
མེ་ཡི་ཚ་ཚ་འཕྲོ་བཞིན་གུ་ལང་གི་གཟུགས་སུ་བརྫུས་ནས་བསམ་པ་ལ། ཨ་ཙི་
ཇོ་རུ་འདི་འཕྲུལ་ཆེ་བ་ལ་སུས་ཀྱང་བཀག་མ་ཐུབ་པ་འདིར་འབྱོར་བས་མ་ཚད་
འཁོར་གཡོག་ཀྱང་འདི་ཙམ་འདུག དཔུང་གིས་འཐབ་ཀྱང་མི་ཐུབ། དེ་
བས་མཐུ་རྩལ་གྱིས་བསྒྲལ་ཨེ་ཐུབ་རེ་ནས། དད་འདུན་མེད་པའི་ཁར་ཞེ་སྡང་
ང་རྒྱལ་དྲག་པོས་སྐྱེས་བུ་ཁོང་གི་གསུང་མགུར་གླུ་ལེན་མཇུག་རྫོགས་མ་ཐག་མུ་
སྟེགས་ནག་པོའི་ཐུན་རྫས་མེ་འབར་དེ་ཁོས་རྡེག་རྩིས་ཀྱིས་ལག་ཏུ་བཟུང་ནས་ན་
རེ། ཁྱོད་ཇོ་རུ་ཟེར་བའི་མིང་གཡེར་ཅན། ཨེ་འཕྲད་རེ་བ་བྱས་ལེ་དེ། གུ་
ལང་ལྷ་ཡིས་བཀུག་ལེ་རེད། བཀུག་ནས་བུ་དང་འཕྲད་དུས་འདིར། ཚིག་



254
བདུད་གླིང་གཡུལ་འགྱེད།
གསུམ་བདེན་འབྲས་ཨེ་འདྲ་ཡོད་པས་ཉོན་ཨང་ཟེར་ནས་གླུ་འདི་ལྟར་བླངས་
པར་གདའ་འོ། །
གླུ་ཨ་ཏྲི་པ་ཏྲི་དུ་ཏྲི་ཞིང་། །
ཞང་ཞུང་བོན་གྱི་ལེན་ལུགས་རེད། །
གུ་ལང་དབང་ཕྱུག་བདུད་ཀྱི་ལྷ། །
སྲོག་གཅོད་འཁོར་ཚོགས་བྱེ་བ་འབུམ། །
གློག་དམར་བཞིན་དུ་ཆོས་ལ་ཤོག །
དགྲ་མཐའ་ཆོད་ལ་དཔུང་རོགས་མཛོད། །
ས་འདི་ཚོ་ཨ་མྱེའི་མཁར་རྫོང་རེད། །
མི་ང་འདྲ་ཨ་མྱེ་འབུམ་ཐུབ་ཡིན། །
མུ་སྟེགས་ནག་པོའི་བླ་གནས་ཡིན། །
ཀུན་གྱིས་བཀུར་བའི་བླ་མ་ཡིན། །
གུ་ལང་ལྷ་དང་དབྱེར་མེད་ཡིན། །
ནག་པོ་བདུད་ཀྱི་རྟེན་ཕུར་ཡིན། །
འཆི་མེད་ལྕགས་སྲོག་ཐོབ་པའི་བུ། །
ཤི་བ་སློང་བའི་སྨན་དཔྱད་ཡོད། །
གུར་དཀར་གུར་སེར་གུར་ནག་དཔོན། །
ཞང་ཞུང་ཁྲི་བརྟན་ཀླུ་བཙན་དཔོན། །
ཤིང་ཁྲི་གཡུ་རྩེ་ས་ཐམ་རྒྱལ། །
སྟག་གཟིག་རྒྱལ་དང་ཁ་ཆེ་རྒྱལ། །
བདུད་རྒྱལ་ཁབ་ཡོངས་ཀྱི་བླ་གནས་ཡིན། །
རེ་ལྟོས་སྐྱབས་གནས་ཞུ་ས་ཡིན། །
ཕོ་ང་ཡི་གོང་ལ་སུ་ཞིག་ཡོད། །



རྒྱལ་བློན་བསྒྲལ་ཞིང་ཨ་མྱེ་བསྲེགས།
255
དེ་ནས་མ་ངན་ཇོ་རུ་བུ། །
ཆོས་དཀར་པོ་ཨམ་དེ་ཅི་ལ་ཟེར། །
ཐམས་ཅད་ཕུང་བའི་ཕུང་འདྲེ་ལ། །
དད་པའི་འདུན་པ་ཅི་ལ་འཇོག །
སྒྱུ་མ་འཕྲུལ་གྱི་ལྷ་གཟུགས་འདི། །
འཕྲུལ་ཁྱོད་ལ་ཡོད་ན་ང་ལ་ཡོད། །
རྩལ་ཁྱོད་ཀྱིས་ཕྱུང་ན་ངས་ཀྱང་ཕྱུང༌། །
ཚེ་འདི་ལ་མཐུ་རྩལ་མ་ཆེ་ན། །
ཕྱི་མ་ཟེར་བ་ཅི་གོ་རེད། །
གདོས་བཅས་ལུས་འདི་བྱ་ཁྱིས་ཟ། །
སེམས་ལ་ལུས་གཞི་གྲུབ་དོན་མེད། །
མི་ཡི་རྩ་བ་མི་ལ་གྲུབ། །
ཤིང་སྨྱུག་མ་ཤུག་པར་འགྱུར་དོགས་མེད། །
འབྲས་ས་ལུ་ནས་ལ་འགྱུར་རྒྱུ་མེད། །
རྡོ་ཕ་བོང་ས་ལ་ཡོང་མི་སྲིད། །
མི་སྲིད་སྲིད་པའི་རྫུན་གཏམ་ལ། ། །
བདེན་པ་ཨ་མྱེས་མི་མཐོང་འདུག །
གཏམ་ཡང་བཤད་རྣ་བ་ཚ་རོགས་རེད། །
ཁྱོད་སྲོག་ལ་གཅེས་ན་ཕར་ཕར་སོང་། །
མིན་ཚེ་ང་ལ་རྒོལ་འདོད་ན། །
མུ་སྟེགས་ནག་པོའི་ཐུན་རྫས་འདི། །
གནམ་ལྕགས་ཐོག་དང་ཅི་མི་འདྲ།
བཏབ་ན་རི་བྲག་ཐལ་བར་བཟོ། །



256
བདུད་གླིང་གཡུལ་འགྱེད།
ཁྱོད་ལུས་དུམ་བུར་མ་བཏང་ན། །
ཐུན་རྫས་ཟེར་བ་ཨ་དགོས་ཆུང་། །
ད་རུང་མི་ལྤགས་གཡབ་མོ་ཡོད། །
གཡབ་ན་སྐྱེ་འགྲོའི་བླ་ཚེ་བསྡུ། །
ད་རུང་བཤའ་གྲི་ངར་མ་ཡོད། །
གཡུག་ན་རི་བྲག་དུམ་བུར་གཅོད། །
སྡུག་ཁྱོད་ཅག་ཙམ་ལ་ཨའུ་ཙི། །
ད་མ་འདུག་ལ་མོ་རང་གནས་སོང་། །
རྔམ་ན་ཨ་མྱེ་མི་ཁྲོ་རེ། །
ལག་ལེན་གསེར་ཐིགས་མི་བྱེད་རེ། །
དགྲ་ཇོ་རུས་བསམ་བློ་ཐོངས་དང་དགའ། །
གླུ་གོ་དོན་ཡིད་ལ་དེ་ལྟར་ཞོག །
ཅེས་གླུ་དེ་ལྟར་བླངས་ནས་ཕར་ཙམ་ཨེ་བྲོས་རེ་ནས་སྟོད་ལངས་ཀྱི་སྡང་
ལྟས་རྔམ་རྔམ་བྱས་བྱུང་བ་ན། གེ་སར་གྱི་ཞལ་ནས། ཧེ་ཧེ། ང་ཐག་རིང་
ནས་ཁྱོད་ཀྱི་དོན་ལ་འོང་བ་ཡིན་པས་ང་ཕྱིར་ལོག་ཏུ་འགྲོ་བ་མི་སྲིད་གསུངས་
པས། ཁོ་ལྷག་པར་ཁྲོས་ནས་ཐུན་བཏབ་པ་ན་མེ་ལྕེའི་ཟེར་ར་ཐར་རེ་བྱུང་
ཡང་། གེ་སར་ཁོང་སྟོང་གསལ་ཏིང་ངེ་འཛིན་རྡོ་རྗེའི་ལུས་སུ་སྨིན་པ་ལ་ཅིས་
ཀྱང་གནོད་མ་ནུས། དེ་ནས་གཡབ་མོ་ལན་གསུམ་བཏབ་རུང་རླུང་འཚུབ་
གཡོ་བ་ཙམ་ལས་ཅི་མ་ཐུབ། བསྒྲལ་གྲི་ལན་གསུམ་གཡུག་བྱུང་ཡང་འཇའ་ལ་
བཏབ་པ་ལྟར་སོང་ཞིང༌། ལྷ་ཀླུ་གཉན་དང་བསྟན་སྲུང་རྣམས་ཕྱི་རོལ་དུ་ཕྱི་
ཆད་ཅུང་ཟད་བྱེད་དགོས་པ་བྱུང་ཡང་། ཁོས་གེ་སར་མ་ཐུབ་པ་ཤེས་ནས།
ལ་མོ་འཕྲུལ་གྱི་རྔ་ལ་བཞོན་ནས་བྲོས་རྩིས་བྱས་པ་དང་ལྷན་གེ་སར་རྒྱལ་མཆོག་
རིན་པོ་ཆེས་དེ་མ་ཐག་ཨ་མྱེའི་མགུལ་པ་ནས་བསྡུས་ཏེ་སར་མནན་ནས་ཞགས་



257
རྒྱལ་བློན་བསྒྲལ་ཞིང་ཨ་མྱེ་བསྲེགས།
པས་གྲུ་གུ་བཞིན་དུ་བསྡམས། ལུས་སྣུམ་རས་ཀྱིས་དཀྲིས་ནས་སྒྲུབ་ཕུག་དེ་ཡི་
ཡང་སྦུག་མུན་དོང་དུ་བཅུག་སྟེ་ཤིང་བརྩེགས། དེ་ལ་གེ་སར་ཁོང་གིས་སྨོན་
ལམ་བདེན་ཚིག་དང་སྦྲགས་ཡེ་ཤེས་ཀྱི་མེ་སྤར་ནས། དུད་པ་འཐུལ་མེད་ངང་
སྒྲུབ་སྒོ་རྡོ་ཞུན་གྱིས་སྦྱར། ནང་དུ་མུ་སྟེགས་ཨ་མྱེ་ཨ་ཚ་ཨ་ནའི་འབོད་སྒྲ་དི་
རིའི་ངང་ཡོད་པ་བསྲེགས་ནས་བཏུལ་ལོ། །
དེ་ནས་ཞག་ལྔ་སོང་བའི་ཉིན་སྐྱ་རེངས་ཤར་བ་དང་ལྷན་དུ་འཚོ་ཟས་ལ་
ལོངས་སྤྱད་ནས་དགྲ་ལྷའི་འཁོར་གྱིས་བསྐོར་ནས་ནག་ཤོད་ཆུང་མ་ཉུལ་མའི་
རྩར་ཕེབས་ནས་ཁ་སེང་ཕུལ་བའི་ལྡེ་མིག་གིས་ནོར་མཛོད་ཉི་ཤུ་ཐམ་པའི་སྒོ་
ཕྱེས་ཤིག་གསུངས་པས། མོས་དེ་མ་ཐག་རྒྱན་ཆས་བཟང་པོས་སྤྲས་པའི་བུད་
མེད་བཟང་པོའི་རྣམ་འགྱུར་བསྟན་ཅིང་ལག་གི་དྲི་མ་ཆུས་བཀྲུས་ནས་བྲག་རི་
དེའི་རྩ་བ། གྲྭ་འབངས་འདུ་རིའི་གཡང་ཕུག་གི་སྒོ་རྡོའི་གཏུན་བུས་བརྡུངས་
པས་སྒོ་ཝང་གིས་བྱེ་བ་དེའི་ནང་ཆུ་ཤེལ་ནོར་བུའི་འོད་ཀྱིས་གསལ་བ་ཤེལ་གྱི་
ཁང་པའི་ནང་རྡོ་སྨུག་སོགས་ཀྱི་སྒམ་རིགས་མི་འདྲ་བ་ཡོད་པ་རྣམས་ཁ་ཕྱེ་ནས་
དངོས་ནོར་གྱི་མིང་དང་། ལོ་རྒྱུས་ཆེ་འདོན་གྱི་ གླུ་ཕུལ་བས་རྒྱལ་མཆོག་གི་
ཐུགས་དགོངས་ལ་རྒྱུ་ནོར་ལོངས་སྤྱོད་ཀྱི་གཞི་མ་ནོར་བུའི་གཏེར་ཆེན་པོ་འདུག་
ཀྱང་འབྱུང་ཁུངས་བཟང་ངན་འདྲེས་མ་འདི་མ་འོངས་པ་ལ་ཕན་པ་འབྱུང་ངམ་
ཅི། མུ་སྟེགས་ཀྱི་རྒྱུད་གུ་ལང་གི་སྐུ་རྟེན་བདུད་ཀྱི་བླ་གནས་ཐམས་ཅད་མེར་
སྲེག་དགོས་པ་མ་ཟད། ཉུལ་བྱེད་ནག་མོ་འདི་ཡང་ད་ལྟ་དམ་ལ་གནས་ཤིང་
སྐྱབས་འགྲོའི་སྡོམ་ལུང་ཕོག གེ་སར་བདག་དང་ནང་པ་ལ་འདུན་པ་འདྲ་
ཡང་མ་འོངས་པ་ན་དམ་ལ་གནས་མིན་ཆ་མ་མཆིས། ཡུལ་ཁམས་སོགས་ཅི་
བྱེད་ལྷ་ལ་བློ་འདྲི་བྱས་ཏེ་ལྷའི་ལུང་དང་སྟུན་དགོས་དགོངས་ནས་རྒྱལ་མཆོག་
དམ་པའི་ཞལ་ནས།
ཁྱོད་དངོས་ཡོད་དངོས་མེད་བཞིན་བཟང་མ། བསམ་དཀར་འདུན་



258
བདུད་གླིང་གཡུལ་འགྱེད།
པས་རྒྱུ་ནོར་ཕུལ། སྦ་གསང་མེད་པའི་གཏམ་འབྲས་བཟང་། སྐྱབས་མགོན་
ཡོད་པས་བློ་བདེ་གྱིས། དཔའ་དར་ཡོད་པ་བཤད་མ་དགོས། དངོས་ནོར་
རྣམས་ཅུང་ཟད་སྒམ་ནང་རང་མལ་ཞོག ངས་འཁོར་རྣམས་དང་གྲོས་ཤིག་
བྱེད། ཁྱོད་བྱ་དགའི་བདུད་རྩི་འདི་ཐུངས་གསུངས་ནས་ལྷ་ཡི་བདུད་རྩི་ཐོད་
ཕོར་གང་གནང་བས། མོ་དགའ་བདེ་ཚད་མེད་པའི་ངང་ཆང་གིས་མྱོས་ནས་
འགྱེལ་ཞིང་གནས་སོ། །
དེ་ཡི་ཚེ་ལྷ་ལ་ཐུགས་རྒྱུད་བསྐུལ་བས་ལྷའི་ཁྲོམ་ཚོགས་ཀྱི་ནང་ནས་བློ་མ་
རིག་སྟོན་པའི་རྫི་བོ་ཨ་ནེ་རྒོད་ལྕམ་དཀར་མོ་དེས་འདི་དང་འདི་བྱེད་ལུང་།
བསྟན་གྱི་མགུར་གླུ་འདི་ལྟར་གསུངས་སོ། །
ཨོཾ་མ་ཎི་པདྨེ་ཧཱུྃ། །
ཀླུ་ཨ་ལ་ཡི་གེ་དྲུག་མ་ཡིན། ། །
ཐ་ལ་ལྷ་འབོད་ཁྲ་ཆུང་ཡིན། །
ལ་ལ་ཚིག་གི་གཅོད་དོན་རེད། །
དཀོན་མཆོག་རྣམ་གསུམ་འབོད་གླུ་རེད། །
ས་འདི་ཚོ་ནག་ཤོད་སྡེ་དཀྱིལ་ན། །
བྲག་ནག་པོ་སྦྲུལ་ནག་གྱེན་འགྲོ་འདྲ། །
དེ་མུ་སྟེགས་ཨ་མྱེའི་ཕ་མཁར་རེད། །
ད་དུས་ལྷ་ཡི་ཚོགས་ར་རེད། །
ནོར་གཡང་གཏེར་རྫོང་ལེན་ས་རེད། །
ང་འདྲ་ཨ་ནི་རྒོད་ལྕམ་ཡིན། ། །
མ་ཤེས་བློ་འདྲི་བྱེད་ས་རེད། །
མ་ཤེས་ཟེར་བ་མི་དར་ཏེ། །
བློ་འདྲི་གྲོས་རོགས་བྱེད་པའི་དུས། །



རྒྱལ་བློན་བསྒྲལ་ཞིང་ཨ་མྱེ་བསྲེགས།
259
འདི་བྱེད་ནམ་ལངས་ཉི་ཤར་འདྲ། །
འཇང་གི་ནོར་བུ་དམར་སེར་དེ། །
འབྲུ་སྲན་སྣ་ལྔའི་དངོས་གྲུབ་ཡོད། །
ད་རུང་ནོར་བུ་བཅུ་གསུམ་ཡོད། །
གླིང་དགོན་ཁག་ལྷ་སྐུའི་ནང་རྟེན་འཇོག །
དངོས་གྲུབ་ཡུལ་ཁམས་ཀུན་ལ་འབྱུང༌། །
ཁྲོ་སྒམ་རལ་གྲི་གོ་མཚོན་དེ། །
རྒྱལ་ཁབ་དུ་མའི་ཕ་རལ་རེད། །
བགོ་སྐལ་མིང་ལྡན་ཡོངས་འགྱེད་མཛོད། །
སྒམ་དཀར་གོས་ཀྱི་བྱེ་བྲག་དེ། །
ནང་པ་གླིང་ལ་མཁོ་དགོས་མེད། །
སྡེ་ཤོག་འགོ་འཛིན་འགའ་རེ་ལ། །
ཆེ་འདོན་དཔའ་དར་བྱས་ན་ཆོག །
ཐོག་ཁྲི་བུ་རྒྱུད་ཕ་དང་བཞི། །
འདུན་པ་ནང་ལ་གཏད་དཀའ་བས། །
གནོད་སྦྱིན་ཡུལ་གྱི་ཕ་ཐ་ལ། །
གཏད་ནས་རྫོང་བའི་གོ་བཀོན་མཛོད། །
དར་སྣ་ལྔ་ཡི་གོས་ཟོང་ལྔ། །
སྒྲུབ་ཁང་ནང་གི་གཡུ་བྱུར་རྒྱན། །
ཅི་འདོད་འབྱུང་བའི་ཞལ་བུ་དང༌། །
འཕྲུལ་གྲི་ཐོད་ཕུར་གཡབ་ལྤགས་བཅས། །
ཉུལ་བྱེད་མོ་ཡི་རྟེན་སྐལ་གྱིས། །
དཔལ་ལྡན་ལྷ་མོའི་འཁོར་གཡོག་ཏུ། །



260
བདུད་གླིང་གཡུལ་འགྱེད།
ཤཱཀྱའི་བསྟན་པ་མ་རྫོགས་པར། །
བསྟན་སྲུང་འཕྲིན་ལས་གཉེར་བཅོལ་གྱིས། །
ད་རུང་སྒྲུབ་ཁང་ནང་བྱུང་བའི། །
གསེར་དངུལ་ཡོ་བྱད་གྲངས་ལས་འདས། །
གནས་འདིར་དགོན་བཞེངས་རྟེན་རྩ་བསྔོས། །
ངན་སྔགས་འཕྲུལ་དཔེ་ཅི་ཡོད་རྣམས། །
གླིང་དཀར་ཁྲ་མོའི་རྒྱན་ལ་ཆེ། །
མ་འོངས་བོད་ལ་བཞག་པ་བཟང་། །
ཉི་མ་གནངས་ཀྱི་སྔ་ཆ་ལ། །
འབུམ་པའི་ཞལ་ལུས་གཙོ་བྱས་པའི། །
ཧྲག་བསྡུས་རྟ་དམག་སྟོང་ཚོ་གཅིག །
རྒྱལ་པོ་བསུ་མར་འབྱོར་རན་ཡིན། །
འབྱོར་ནས་ལྷན་ཞལ་རྒྱས་རྒྱུ་ཡིན། །
ཡུལ་ཁམས་དགེ་བཅུའི་ཁྲིམས་ལ་འཁོད། །
བྱས་རྗེས་བཟང་པོ་འགྲུབ་ངེས་གྱིས། །
ཉེ་མྱུར་དམག་སྒར་གཞིས་ལ་སྣོམས། །
རྒྱལ་པོ་ལྷ་ཡི་དཔུང་དང་བཅས། །
ཨར་ཇག་གཞིས་ཡུལ་ཕེབས་དགོས་ཡོད། །
ལམ་མཁན་ངེད་ཅག་ལྷན་དུ་འགྲོགས། །
ཆེ་ནོར་རིན་ཆེན་གཡང་བདུན་དེ། །
ནོར་བུ་འདྲ་མིན་རེ་རེ་ཡོད། །
སྤྲུལ་པ་མཁའ་འགྲོའི་ལམ་མཁན་ཡོད། །
མི་ཉག་ནོར་བུའི་དགོན་པ་ནས། །



རྒྱལ་བློན་བསྒྲལ་ཞིང་ཨ་མྱེ་བསྲེགས།
261
སངས་རྒྱས་ལྷ་སྐུ་གནངས་སུ་བཅད། །
ལོག་ལྟའི་མུན་དོང་ནང་ལ་བཅུག །
ལི་གསེར་སངས་རྒྱས་སྟོང་སྐུ་ཡོད། །
ཚེ་དཔག་མེད་དང་སྨན་ལྷའི་སྐུ། ། །
རྒྱུ་བཟང་བྱིན་ལྡན་དེ་མཚུངས་ཡོད། །
ཤེར་ཕྱིན་མདོ་ཟུང་པོད་མང་ཡོད། །
གཙང་སར་ཐོན་ལ་ཁྲུས་ཆབ་གསོལ། །
སྡིག་བཤགས་སྣང་གསལ་ཁྲི་མཆོད་མཛོད། །
ནག་ཤོད་དགོན་ཡུལ་རྟེན་སྐལ་སྤྲོད། །
ད་རུང་མཁོ་དགུ་བསམ་ལས་འདས། །
གླིང་དཀར་འགྲོ་བའི་རྒྱན་དུ་ཆེ། །
རྨ་བུ་མཁར་སྔོན་ཐོག་གིས་གུམ། །
ཡ་ཐོད་ཐར་པའི་ཟོར་སྣ་དེ། །
ལྷ་ལུས་ཡིན་ཀྱང་དམ་ཚིག་ཉམས། །
རྨུག་བཙན་བུ་ཡང་དེ་མཚུངས་གཉིས། །
ཁ་སྔོན་ལྷ་ཡི་བཀའ་ཆད་གྱིས། །
ཁྲག་ཟུག་དུག་གཟེར་དྲག་པོས་འཕོས། །
དེ་གཞན་རྗེས་མཁོ་གླིང་ལ་ཁྲིད། །
མཚོ་བསུབ་རྫོང་བཤིག་སྟོང་ལ་སྒྱུར། །
བདུད་སྡེ་ནག་ཤོད་སྡེ་དང་སྦྲེལ། །
མཚམས་ཀྱི་སྟོང་སྡེའི་གྲལ་ལ་ཞོག །
དེ་བྱས་བྱ་བ་འགྲུབ་ལེ་ཡིན། །
བྱ་བ་ལས་ཀྱི་འགོ་མོ་དེ། །



262
བདུད་གླིང་གཡུལ་འགྱེད། །
ཡང་རྩེའི་ཐོག་ལ་སླེབས་ལེ་ཡིན། །
ཟི་མ་གནམ་ཁྲི་བར་མ་ནས། །
དེའུ་ཆེན་དཔུང་སྒར་འཛོམས་ས་རུ། །
རྒྱུ་ནོར་སྡེ་འབངས་ཡོངས་འགྱེད་གྱིས། །
སྡོང་གྲོགས་ལྷ་ལ་གཏང་རག་ཕུལ། །
ང་ཕམ་ཁྱོད་རྒྱལ་མེད་པ་བྱེད། ། །
དེ་ནས་གླིང་དཀར་གཞིས་ལ་འཁོར། །
དགའ་མོ་ཆོས་ཀྱི་བྱ་བ་བྱེད། །
སྐྱིད་མོ་ནང་བཟང་ཚང་དུ་སྐྱིད། །
དེ་ཚོ་ལྷ་སྲས་ཐུགས་ལ་ཞོག །
གླུ་འཁྲུལ་པ་བྱུང་ན་རྗེ་ལ་བཤགས། །
ངག་འཁྱལ་བ་བྱུང་ན་བཟོད་པར་བཞེས། །
འགྲན་བྲལ་ཐུགས་ལ་དེ་ལྟར་ཞོག ། །
ཅེས་བཀའ་ལུང་དེ་ལྟར་བསྩལ་བས་རྒྱལ་མཆོག་རིན་པོ་ཆེ་ཤིན་ཏུ་དགྱེས་
ནས་དགྲ་ལྷ་ཝེར་མ་ཡོངས་ལ་བདུད་རྩི་ཆང་གི་དཔའ་སྐྱེམས་ཕུལ། རྒྱལ་་་
མཆོག་ལ་ཡང་བདུད་རྩི་དྲངས་པས་སྟོབས་རྩལ་ཡོན་ཏན་རྒྱས་ཤིང་ཤེས་རབ་ཀྱི་
རྩ་བྱེ་བ་སོགས་རྟེན་འབྲེལ་བཟང་པོ་ལྷུན་གྱིས་གྲུབ། མུ་སྟེགས་ཀྱི་རྒྱུད་དང་
བདུད་ཀྱི་བླ་གནས་ཐམས་ཅད་ལྕགས་སྒམ་དུད་པ་འཐུལ་མེད་ཀྱི་ནང་དུ་བཅུག་
སྟེ་སྲེག་བླུགས་མཛད་ཅིང་། ཁྲོ་བོའི་སྐུར་བཞེངས་ནས་བདུད་རྟེན་མེ་ཡི་ཚ་ཚ་
འཕྲོ་བ་དེ་ལ་བདུད་ལྷ་མཐུ་ཉམས་པའི་དམིགས་པ་དང་བཅས་སྟ་ཆེན་གྱིས་ཕྱེ་
མར་བགོས། ཀླུ་ཆེན་གྱིས་དོང་རིམ་པ་དགུ་དུས་ནས་སྦས། མཆོད་རྟེན་
གྱིས་མནན་ནས་སྨོན་ལམ་གྱིས་མཚམས་སྦྱར། གུ་ལང་གི་མཐུ་ནུས་ཉམས་
ཤིང་གླིང་ལ་ཆེར་འཚེ་མི་ཐུབ་པའི་རྟེན་འབྲེལ་དུ་གྱུར། །



རྒྱལ་བློན་བསྒྲལ་ཞིང་ཨ་མྱེ་བསྲེགས།
263
ཉུལ་བྱེད་མ་ལ་རིན་ཆེན་གྱི་རྒྱན་ཆ་དུ་མས་སྤྲས་ལག་ལ་བཞག་སྟེ་དཔལ་
ལྡན་ལྷ་མོའི་འཁོར་དུ་གཉེར་བཅོལ་མཛད། རྒྱུ་ནོར་ཉམས་གྲིབ་ཀྱིས་གོས་པ་
རྣམས་ལྷ་ཡི་ཁྲུས་དང་བསངས་དུད་ཀྱིས་དག་པར་བྱས། སྒྲུབ་གནས་རྣམས་
ཀྱང་ཉམས་པ་སངས་ཏེ་ཕྱིས་རྩ་གསུམ་འདུ་བའི་གནས་སུ་བསྒྱུར། དེ་ཡི་་
མཐུས་བྲག་རི་དེ་དང་ཡུལ་ཁམས་ལ་འཇའ་འོད་འཁྲིགས། མེ་ཏོག་གི་ཆར་
བབ། དྲི་བཟང་གི་དུད་པས་ཁྱབ་ཅིང་གནས་སོ། །
བློན་ཆེན་སྒ་ སྡེ་བེར་ནག་དེ་ལྷའི་སྐྱེལ་མ་དང་བཅས་ས་སྲོད་ཁར་གླིང་
དཀར་ལྷ་དམག་གི་སྒར་དུ་རླུང་སྦུད་པ་ལྟར་ཕེབས་ནས་གྲོས་དབང་རྣམས་འདུ་
ར་འདུས་ནས་བྱེས་སུ་སོང་ནས་བདུད་རྒྱལ་བཏུལ་ཚུལ་དང་། ལྷའི་ཞབས་ཞུ་
བྱུང་ཚུལ། བསུ་མ་འགྲོ་དགོས་ལུགས་བཅས་སྒ་སྡེས་གླུ་ལེན་དང་འབྲེལ་ཞིབ་
པར་ཞུས་པས་ཆིབས་བསུར་གདོང་འབུམ་པའི་ཞལ་ལུ་དཀར་པོ་དང༌། ཚ་
ཞང་འདན་རྗེ་བསམ་གྲུབ། གཟིག་འཕེན་ཉ་ཚ་སྤུན་གཉིས། སྲིད་པའི་མོ་
བོན་རྩིས་གསུམ་བཅས་ཕེབས་རྒྱུ་གཏན་འཁེལ་ནས་འཁོར་རྟ་དམག་སུམ་སྟོང་
དང་བཅས་ཕེབས་ནས་ཞག་བརྒྱད་ཉིན་ནག་ཤོད་སྤྱང་མོ་འདུར་ལམ། སྡེ་
ཡན་སྤྱང་འབྲོང་ཤོག་དགུར་འབྱོར་བ་ན། གེ་སར་ཁོང་གིས་མཁྱེན་ནས་ལྷ་ཀླུ་
གཉན་གྱི་བསུ་མ་སུམ་བརྒྱ་བཏང་། སྤྱང་འབྲོང་ས་ནག་ཏུ་འཕྲད་པ་དང་།
དང་པོ་འདན་རྗེ་བསམ་འགྲུབ་ནས་སུ་ཡིན་གླུ་དང་འབྲེལ་དོན་དུ་རྒྱལ་མཆོག་
དམ་པའི་ལྷའི་བསུ་མ་བཏང་བ་ཤེས་ནས་ལྷ་ལ་དམིགས་པའི་གཏང་རག་ཕུལ།
ལྷས་ཀྱང་མི་བཞིན་དགའ་སྤྲོ་དང་བཅས་ལྷན་དུ་བྱོན་ནས་སྦྲ་ནག་རི་བོའི་ཕར་
མཐའ། ཐང་ཆེན་ གཞུང་དགུའི་གཞི་དཀྱིལ། ལྷ་སྒར་མཐིལ་གྱི་སྒར་དུ་
ཕེབས་ཏེ་རྒྱལ་བློན་ལྷན་ཞལ་རྒྱས། སྐྱིད་པའི་ཉི་མ་ཤར། ནག་ཕྱོགས་མུན་
པ་གསལ། མཐའ་གཡང་རིན་པོ་ཆེ་དང་ཕུ་ནུ་རྣམས་དགའ་སྤྲོ་ཚད་མེད་ཀྱིས་
གསུང་གླེང་ཞིབ་རྒྱས་དང༌། ཡུལ་ཤོག་ཐམས་ཅད་འདུས་ནས་སྲས་མོ་བརྒྱུད་



264
བདུད་གླིང་གཡུལ་འགྱེད།
རྒྱུ་དངོས་རྟེན་དང་བཅས་པ་ཕུལ་ཏེ་དོགས་མེད་བློ་བདེའི་ངང་དུ་གནས།
དེ་ནས་ཡུལ་ཁམས་དགེ་བའི་ ལྷ་ཡུལ་དུ་བསྒྱུར། མུ་སྟེགས་བླ་མའི་་་
འཕྲུལ་གོས་བརྒྱ་ཕྲག་ཡོད་པ་ཡུལ་དཔོན་སོགས་ལ་གནང་། གཞན་བླ་མའི་རྒྱུ་
ནོར་ཐོར་མེད་རྟ་དྲེལ་ལ་བཀལ་ཏེ་ཡུལ་མི་མིང་ལྡན་དང་བསྡོམས་ནས་རྒྱལ་བློན་
ཐམས་ཅད་ཚུར་ཐོན་ཐོག ཞག་བཅུའི་གོང་ཟི་ལ་གནམ་ཁྲི་བར་མའི་དབེན་
ལུང་དེལ་ཆེན་བཅུ་གསུམ་གྱི་རྩ་བ་སྔར་གྱི་སྒར་ཕྱོགས་སུ་བསུ་བ་དང་བཅས་
ཕྱག་ཕེབས་ཤིང་རྒྱུ་ནོར་དང་བཅས་པ་རིམ་འབྱོར་ཚེ། གཞིས་སྒར་གྱི་མི་་
རྣམས་མུ་སྟེགས་བླ་མའི་སྟོབས་འབྱོར་ལ་ཧ་ལས་པ་ལྟར་བྱུང་། ཞག་གསུམ་
བར་རྒྱལ་བློན་རྣམས་དགའ་སྐྱིད་ཟུང་ལྡན་གྱིས་བཞུགས་པར་གདའ་འོ། །



265
ལེའུ་བརྒྱད་པ།
ཇག་ཡུལ་བཀུག་ནས་བདེ་ལ་བཀོད། །
སྐུ་བརྙན་མུན་པའི་དོང་ལས་དྲངས། །
རྒྱ་ཚའི་བཙུན་མོར་དགྲ་ལྷ་འཁྲུངས། །
རྗེ་འབངས་ཀུན་གྱིས་བཙས་སྟོན་མཛད། །
དེའི་ཚེ་རྒྱལ་མཆོག་སྐུ་རྐྱང་ཨར་ཇག་གི་གཞིས་སུ་ཕེབས་རྒྱུ་བཀའ་བཅད་
ཀྱི་དབང་དུ་སོང་བས་སྐྱ་རེངས་མཁའ་ནས་གསལ་བའི་དུས་ལྷ་ཀླུ་གཉན་གསུམ་
སྐུ་འཁོར་དང་བཅས་ལྷའི་ཆོ་འཕྲུལ་དང་རྐྱང་རྒོད་ཀྱི་རྫུ་འཕྲུལ་གྱི་བར་སྣང་ལས་
བྱ་རྒྱལ་ནམ་འཕང་གཅོད་པ་བཞིན་ཕེབས། ཨར་ཇག་བདུད་སྡེའི་གཞི་་་་
དཀྱིལ་མཁར་འབྲོང་ནག་སྙིང་རྫོང་དེར་དགྲ་ལྷའི་སྲིང་ལྕམ་དབང་བྱེད་མར་
བརྫུས་པ་དེས་བསུ་མ་དང་བཅས་བསངས་དུད་དང་ཁྲུས་ཆབ་ཀྱིས་དག་པར་
བྱས་པའི་ཐོག ཁང་དུ་གདན་བཤམས་པར་རྒྱལ་མཆོག་འཁོད་ཅིང་ལྷའི་ཆོ་
འཕྲུལ་ ཆེན་ པོའི་ དཔུང་ དམག་ འཁོར་ གསུམ་ ཅན་ གྱིས་ རྫོང་ བཀང་ བ་ ན།
བྲན་གཡོག་མགྱོགས་འུལ་སུམ་ཅུ་ཡོད་པ་ལ་ལ་རིར་བྲོས། ལ་ལ་གཡང་བྲག་
ལས་ལྷུངས་ཏེ་ཟིང་ཟིང་ལོང་ལོང་གིས་དགྲ་བྱུང་ཟེར་བའི་བྱ་བཏང་སྟེ། སྐད་
ཀྱིས་ལ་ལུང་བཀང་བ་དང་དུས་མཉམ། དགྲ་ལྷའི་སྲིང་ལྕམ་དབང་བྱེད་མར་
བརྫུས་པ་དེས་མི་རྐྱང་གླིང་བུའི་འབོད་སྒྲ། མི་ལྤགས་རྔ་བོ་སྐོར་རྡུང༌། རྔ་



266
བདུད་གླིང་གཡུལ་འགྱེད།
ཐུག་ནག་པོའི་གཡབ་མོ། ཐག་རིང་བ་རྣམས་མགྱོགས་བྱ། བར་པ་རྣམས་
ལ་མགྱོགས་ཁྱི་བཏང་ནས་ཞག་གཅིག་གོང་ནས་གཞིས་སྡོད་ཐམས་ཅད་བྲོས་
ཀྱང་མ་ཕོད་སྙིང་མི་བདེ་རྔ་མོ་རྡུང་རྡུང་། དབུགས་མི་བདེ་བྱང་ཁོག་འཚང་
བཞིན་དུ་ཕལ་ཆེར་རྫོང་གི་ཕྱི་རོལ་དུ་འདུས་པ་ན། དབང་བྱེད་དུ་བརྫུས་པ་
དེས་ལྕོག་རྩེའི་སྟེང་ཧོར་འདུག་ཅིག་བྱས་ནས་གླུ་འདི་ལྟར་བླངས་པར་གདའོ། །
གླུ་འུ་ན་ཨ་ལུ་ཐ་ལུ་རེད། །
ཐ་ལུ་འུ་ན་ལ་ལུ་རེད། །
སྨན་ང་ལ་འགོ་བའི་ལྷ་སྲུང་རྣམས། །
སྤྱན་གྱིས་གཟིགས་ལ་བྱམས་པས་སྐྱོངས། །
བློ་དཔྱད་ཚད་བསམ་དོན་འགྲུབ་པར་ཤོག །
ཚིག་སྨྲས་ཚད་ཐོག་ཏུ་འཁེལ་བར་ཤོག ། །
ས་འདིའི་ལོ་རྒྱུས་ཀུན་ཤེས་རེད། །
ང་འདྲ་ཡིད་འཕྲོག་དབང་བྱེད་མ། །
སྡེ་སྲིད་ཆགས་པའི་གཞི་མ་རེད། ། །
སྔར་དུས་སྡེ་བརྒྱད་ཡོངས་དང་བསྡེབས། །
སྡེ་བརྒྱད་ཡོངས་ཀྱི་སྲས་རེ་འཁྲུངས། །
དགའ་སྐྱིད་མཐོ་ལ་མཉམ་པའི་དུས། །
སྡོད་ཆུས་མ་ཟིན་གླིང་ལ་འགྲས། །
སྣ་བོ་གཡོ་འཕྲུལ་ངན་པས་ཕུང༌། ། །
རང་སྣང་ཆེ་བའི་དཔུང་ཇག་ཕབ། །
ཟླ་གྲངས་མ་འགོར་ཇུས་མཐའ་རྫོགས། །
རྒྱལ་བློན་གཅིག་མེད་ཕུང་ལ་སྦྱར། །
ཇུས་མཐའ་ནག་པོ་འདི་ལ་ཐུག །



རྒྱུ་ཚའི་བཙུན་མོར་དགྲ་ལྷ་འཁྲུངས།
267
མ་ཟད་ཁ་སང་ཉི་མ་ལ། །
རྒྱལ་བློན་དཔུང་དམག་ཧྲག་བསྡུས་དེ། །
མཐོ་མཁའ་ནས་སྦྲང་ཆར་བཞིན་དུ་བབ། །
དམའ་མཐིལ་ནས་རྒྱ་མཚོ་བཞིན་དུ་ལུད། །
བར་སྐྱི་བསེར་རླུང་བཞིན་དཔུང་དམག་བབ། །
རྫོང་ཁྲ་མོ་སྟེང་ཤོག་དམག་གིས་བཀང་། །
ངས་རྩལ་འགྲན་མ་ཐུབ་སྲོག་ལ་ཐུག །
སྐྱབས་ཞུས་ན་ཕ་མ་གྲོགས་ལས་ལྷག །
བློ་འདུན་ན་སྟོབས་འབྱོར་ཐོབ་ཡང་སྲིད། །
འདིར་འཁོད་ཨར་ཇག་སྡེ་འབངས་རྣམས། །
གཉན་པའི་སྲོག་ལ་སུ་ཡང་གཅེས། །
བསགས་པའི་ནོར་ལ་ཀུན་ཡང་ཕང་། །
འཕྲོད་ལུས་གྲོགས་ལ་སུ་ཡང་བརྩེ། །
དེ་ཕྱིར་ཁེ་ཉེན་སོ་མཚམས་རེད། །
མི་རིང་མི་ཐུང་མདུང་མོ་གང༌། །
བློ་རབ་སྐྱབས་གནས་ཞུས་ན་བསམ། །
མཐོ་གནམ་ས་གཉིས་ཀྱི་བར་ལམ་ལ། །
འདུག་བདེ་བར་འདོད་ན་མགོ་འབུལ་བྱེད། །
སྙིང་ནད་ཞེ་ཤ་གཅོད་དོན་མེད། །
གྱོད་རྐྱེན་རྩ་གཡོ་མི་ང་རང་ཚོ། །
མ་ཐུབ་འགྱོད་པ་ཅི་ལ་བྱེད། །
བྱེས་འགྲོ་གཞིས་སྡོད་ཚང་མ་རྣམས། །
ཐམས་ཅད་བློ་སེམས་མཐུན་ལེ་ཡིན། །



268
བདུད་གླིང་གཡུལ་འགྱེད།
གཤིན་པོ་གསོན་ལ་ཆགས་རྒྱུ་མེད། །
མི་ཕོ་ཤི་ཤི་ཇུས་ལ་ཤི། །
རྟ་ཕོ་ཤི་ཤི་ཇུས་ལ་ཤི། །
གསོན་པོ་གཤིན་ལ་ཡིད་འཕྲེང་མེད། །
རང་ཇུས་མ་གཟབ་འཕྱུག་ནོར་བུ། །
ད་རུང་འཕྱུག་ནོར་རང་རྩ་སྙེག །
དེ་ཕྱིར་རང་ཇུས་གཟབ་ན་བསམ། །
གནའ་མི་བོད་ཀྱི་གཏམ་དཔེ་ལ། །
ཞིག་རལ་རྡོ་རྗེ་བྲག་ལ་ཡོད། །
སྐྱེ་འཆི་ཉི་ཟླ་གཉིས་ལ་སྲིད། །
འཇིག་རྟེན་དུས་བཞིར་འགྱུར་ལྡོག་གདའ། །
ནམ་དུས་མི་རྟག་དུ་མ་འགྱུར། །
བློ་དེ་ལ་དཔྱད་ཅིང་རང་སེམས་གསོ། །
དཔོན་མིང་སྲིང་མང་པོའི་ཨ་མ་ང་། །
སྡུག་གཞན་ལ་མ་བབས་རང་ཐོག་བབས། །
དེ་བབས་ཀྱང་འགྱོད་མེད་སྔོན་ལས་རེད། །
བུ་སྤུན་གྱིས་བསགས་པའི་ནོར་རྫས་དེ། །
ཕུགས་ནོར་སྟག་སྒམ་མན་ཆད་ནས། །
སྒོ་ཁའི་དོམ་བུའི་ལྕགས་ཐག་ཡན། །
བདག་དང་ཟ་དབང་ཅན་གྱི་བུ། །
གེ་སར་རྒྱལ་བློན་ཕྱག་ལ་འབུལ། །
ཨ་མ་མན་ཆད་སྣང་ཆུང་ཡན། །
འཕྲོད་ལུས་འབངས་སྡེའི་སྐྱབས་གནས་ཞུ། །



རྒྱུ་ཚའི་བཙུན་མོར་དགྲ་ལྷ་འཁྲུངས། །
269
ཅི་གསུང་བཀའ་དེ་དང་བས་ལེན། །
བློ་སེམས་མཐུན་པའི་འདུན་གྲོས་ཡིན། ། །
ལ་མོ་ཕྱག་འཚལ་ཞུས་ན་དགའ། །
ཨ་མས་འགན་ལེན་སྔོན་ནས་ཐལ། །
ཚེ་འདིའི་འཕེན་པ་མ་རྫོགས་ན། །
ཇུས་དབང་འཕོ་འགྱུར་ཡོང་བསམ་མེད། །
དེ་ཚོ་འདིར་འཁོད་ཡིད་ལ་ཞོག །
ཅེས་གླུ་དེ་ལྟར་བསྩལ་བས་དེ་འཁོད་ཕལ་ཆེར་ཚང་མ་འཐབ་པས་མི་ཐུབ་
བྲོས་པས་མི་ཐར། དབང་བྱེད་ཀྱང་ཡིད་མོས་པ་དེ་ཙམ་འདུག་པས་ཐམས་
ཅད་ལ་བཟང་པོ་ཡོང་བར་བསམས་ཏེ་དེ་གང་ཐད་སྐྱབས་གནས་ཉིད་ལས་ངེད་
ཅག་རྣམས་ལ་སྐྱབས་གཞན་མ་མཆིས་ཟེར་འུར་དིར་ཞུ་བ་ཕུལ་བ་དང་། སྲིང་
ལྕམ་དབང་བྱེད་ལ་བརྫུས་པ་དེ་ཐུགས་དགྱེས་བཞིན་དུ་གླིང་རྒྱལ་བློན་མདུན་
ཡར་ཞུ་མར་གནང་གི་ཚུལ་བྱས་ཏེ་ཡུལ་ཁམས་ཐམས་ཅད་བྲན་དུ་བཀོལ།
་མ་སངས་འཕྲུལ་གྱི་རྒྱལ་མཆོག་ཁོང་གི་སྐུ་གསུང་ཐུགས་ཀྱི་སྤྲུལ་པ་མང་
པོས་སྣང་སྲིད་ལྷ་འདྲེ་དབང་དུ་འདུས། མཆོད་པར་འོས་པའི་དཀར་ཕྱོགས་
ལ་མོས་པ་རྣམས་གནས་སྲུང་དུ་བསྐོས་ཤིང་དམ་ལ་བཞག ཀླུ་སྲིན་མི་མིན་
གདུག་པའི་ཚོགས་ཐམས་ཅད་ཕ་མཐར་བསྐྲད། རི་ཀླུང་ཉམས་པ་གསོས་
ཤིང་། གསས་མཁར་དགུ་བརྩེགས་གདོལ་པ་ནག་པོའི་མཚོ་བསུབས་ཤིང་མི་
མགོན་དཀར་པོའི་ཀླུ་མཚོ་བསྟོད། གཡང་གཏེར་བཅུ་གསུམ་བཞེས་ཤིང་སླར་
གུ་རུའི་སྐུ་ཚབ་དང༌། བེ་རོའི་ཞལ་བུ་མཚོ་རྒྱལ་གྱི་སྙན་རྒྱུན། གསུང་ཟབ་
ཤོག་དྲིལ་བཅུ་གསུམ་སྦས་ནས་མ་འོངས་རང་ནོར་སྤྱོད་པར་སྨོན་ལམ་གྱི་རྒྱུས་
བཏབ། །
ཉམས་པ་བདུད་ཀྱི་རྒྱུ་ནོར་ཐམས་ཅད་འབངས་སྡེ་ལ་ཕམ་རྒྱལ་མེད་པར་



270
བདུད་གླིང་གཡུལ་འགྱེད།
བགོས་ཏེ་དབུལ་ཞིང་ཕོངས་པའི་འཇིགས་པ་ལས་བསྐྱབས། མི་ཉག་ནོར་
དགོན་བཤིག་སྟེ་གནངས་སུ་བཅད། སིང་ག་ལ་ནས་འབའ་ཁམས་རོང་ལ་
ཕུལ་བའི་ལི་སེར་གྱི་སངས་རྒྱས་སྟོང་སྐུ་དང་། ཚེ་དཔག་མེད་མགོན། ཞུན་
ཀའི་སྨན་ལྷ་ཆེ་བརྒྱད། འབའ་རོལ་བླ་རྒྱུད་གསེར་སྐུ། གསེར་སྙིང་གནས་
བརྟན་བཅུ་དྲུག་སོགས་སྐུ་འབུར་དང་ཐང་བྲིས་བརྒྱ་དང་རྩ་བརྒྱད། ཤེར་
ཕྱིན་གྱིས་གཙོས་མདོ་སྔགས་ཀྱི་གཟུང་པོད་སྟོང་ལ་ཉེ་བ་སོགས་ཇག་བཅད་མུན་
དོང་དུ་བཅུག་ཡོད་པ་གསལ་ཆར་བཏོན་ནས་ཁྲུས་གསོལ་དང་མཆོད་འབུལ་
མཛད། སྟག་རོང་གི་བློན་འཁོར་ཉིས་ཁྲི་བུ་ཡི་ལྷུན་གྲུབ་དང་སྤྱང་མོ་བུ་ཡི་
རྗེས་མོད། བྱ་མ་བུ་ཡི་འུག་མིག་ཁང་ལེ་བུ་ཡི་ནོར་དགས་གཙོས་གླིང་གི་བུ་ཚ་
བཞིན་བསྐྱངས། མཁོ་དགུ་ཅི་འདོད་སོ་སོར་བསྩལ། ཟོར་སྣ་དང་སྒུ་བུ་
རླུང་བུ་གསུམ་འཕོས་པར་ལམ་སྟོན་གྱིས་བདེ་ལ་བཀོད། མཇལ་བ་ཐམས་
ཅད་སེམས་ཡིད་མགུ། བློ་སེམས་འཁྲི་བ་ ཕ་ལ་དཔེ། རྫོང་བཤིག་ལྷས་་་
མཛད་པ་སྟོངས་ལ་བསྒྱུར། དགྲ་ལྷའི་སྲིང་ལྕམ་མ་ཉིད་ཀྱིས། བཀས་བསྐུལ་
སྡེ་དུད་འབངས་ནོར་བཀུག བྱ་བ་གེགས་མེད་ལྷུན་གྱིས་གྲུབ། གླིང་སྐྱེས་
བུའི་མཛད་པ་ངོ་མཚར་ཆེ།།
དེ་ནས་ཞག་བདུན་གཉིས་ཐོག་སྐྱེས་བུ་སྐུ་འཁོར་རྣམས་ཆིབས་ཀྱི་ཁ་ལོ་
བསྒྱུར་ནས་ཕེབས་ཤིང་ཟི་མའི་རོང་ལ་ཁྲ་མོ་བརྒྱུད་བྱོན་སྐབས་ལྷ་སྲིན་དམ་ལ་
བཏགས། ཕྱིས་གནས་གསར་འབྱེད་པའི་བྱིན་རླབས་སྨོན་འདུན་རྒྱ་ཆེན་
བཏབ་ ནས་ སྤང་ རི་ དེལ་ ཆེན་ ལྷ་ སྒར་ དུ་ བསུ་ བ་ དང་ བཅས་ ཕྱག་ ཕེབས།
བདུད་སྡེ་རྣམས་ལྷ་སྒར་གྱི་ཕ་ཐར་སྒར་བབ། གླིང་རྨུ་སྤྱང་དཔོན་རྟ་པ་གཅིག་
བརྒྱ་བསུ་མར་བྱུང་བ་དང་ཐམས་ཅད་དགའ་སྐྱིད་ཟུང་དུ་འབྲེལ།
དེ་ནས་རྒྱལ་མཆོག་དམ་པ་དང་སྤྱི་དཔོན་གྱིས་གཙོས་ཆེ་དྲག་གྲོས་དབང་
ཐམས་ཅད་བཀའ་གྲོས་ལ་བརྩོན་ནས་ལྷའི་ལུང་གཞིར་བཞག་གྲོས་ཐག་ཆོད་



རྒྱུ་ཚའི་བཙུན་མོར་དགྲ་ལྷ་འཁྲུངས། 271
ནས་དེའི་ཕྱི་ནངས་ལས་གུར་དུ་རྔམ་བརྗིད་ལྡན་པའི་ཚོགས་གྲ་བསྒྲིགས་ནས་ཕྱི་
ནང་ཐམས་ཅད་ལྷན་རྒྱས། གཏེར་གཡང་ནོར་རྫས་རྣམས་མདུན་དུ་བཀོད་
དེ་བཟའ་བཏུང་འདོད་དགུའི་དཔལ་ལ་ལོངས་སྤྱད་མཐར། རྒྱལ་མཆོག་གེ་
སར་ནས་བཀའ་ཁྱབ་གནང་བར་ཐམས་ཅད་ཐུགས་ཡི་རངས་ཏེ་ལེགས་ཞུས་
དང་འབྲེལ་ནོམ་ཆེན་རྒྱུ་ནོར་གྱི་གཏེར་སྒོ་ཕྱེས་ཏེ། དང་པོ་གསེར་པའི་ཉི་མ་
འབུམ་ཐུབ་དེས་རྒྱལ་མཆོག་གི་བཀའ་བཞིན་གསེར་གྱི་མཆོད་ཆས་ཡོངས་་་་
རྫོགས་དང་གསེར་ཁལ་རེ་བླ་མའི་སྐུ་སྐལ་དུ་ཕུལ། གསེར་གྱི་ཞལ་བུ་བཅུ་
གསུམ་ལྷ་ལ་མཆོད། གསེར་གྱི་རང་འཐག་དེ་ས་བདག་ཐེ་སེ་ལ་མཆོད་ཟེར་བ་
དང་ལྷན་ས་བདག་དངོས་སུ་མཐོང་རྒྱུ་ཡོད་པ་བྱས་ཏེ་ཁྱེར། རྒྱལ་པོ་ལ་གསེར་
གྱི་ཀོ་ཊ་ལྔ་བཅུ། དེ་འོག་ཆེ་བགྲེས་ལ་ཉེར་ལྔ། དཔོན་རྒྱུད་དཔའ་རྟུལ་ལ་ཉི་
ཤུ། རུ་འདྲེན་ལ་བཅོ་ལྔ། དཔུང་དམག་ལ་ལྔ་རེ། འབངས་སྡེ་དེར་་་
འཁོད་ལ་གང་རེ་ཟད་མེད་ཀྱི་སྣང་བ་བསྐྱེད་ནས་འགྱེད་པས་ད་རུང་དུ་མ་ལྷག་
རྒྱུ་ཡོད་པ་བྱུང༌།
དེ་རྗེས་ལྡོང་འབུམ་པའི་ཞལ་ལུ་ དཀར་པོ། སྒ་སྡེ། གཟིག་འཕེན།
འདན་མ་སོགས་ཀྱིས་ནོར་འགྱེད་སྣ་ཚོགས་པ་རྒྱས་པར་གནང་ནས་ལས་ཀྱི་་
མཇུག་མ་བསྡུས། དགྲ་ལྷའི་སྲིང་ལྕམ་མོ་ལ་དགྱེས་མཆོད་ཀྱི་གཏང་རག་ཕུལ་
ནས་སླར་མི་མངོན་པར་འཇའ་འོད་དུ་ཐིམ་པ་ན། ཨར་ཇག་བདུད་སྡེས་་
དབང་བྱེད་མ་ཤི་བའི་ཚུལ་མཐོང་བ་དེ་ལ་རྒྱལ་མཆོག་རིན་པོ་ཆེས་མི་རྟག་པའི་
ཁྲིད་ཀྱིས་སྡུག་བསྔལ་སེལ་བའི་ཚུལ་བསྟན། ནོར་མཚོ་ཕ་བུ་ཡུལ་དཔོན་མིང་
ལྡན་དུ་བསྐོས་ཤིང་བདུད་སྡེ་དང་སྦྲགས་ནག་ཤོད་དུ་བཏང་ནས་བྱེས་དོན་ལྷུན་
གྱིས་གྲུབ་ནས་ཐམས་ཅད་དགའ་བའི་གཏམ་དང་། སྐྱིད་པའི་གླུ་ལེན་སོགས་
ཀྱི་སྟོན་ཆེན་རྒྱས་པར་མཛད་དེ་ཞག་བདུན་རྫོགས་མཚམས་སུ་དཔའ་རྟུལ་་་
ཐམས་ཅད་ཀྱིས་རྒྱལ་མཆོག་ལ་མཇལ་དར་ཕུལ་ནས་རང་རང་གི་གཞིས་མཁར་



272
བདུད་གླིང་གཡུལ་འགྱེད།
དུ་ཕེབས་སོ། །
དེ་ནས་གེ་སར་རྒྱལ་པོའི་ཕུ་བོ་ལྡོང་འབུམ་པའི་ཞལ་ལུ་དཀར་པོ་དེ་ཉིད་
རང་མཁར་ལ་ཕྱག་ཕེབས་རྩིས་ཀྱི་སྔ་ནུབ་དགོང་མོའི་རྨི་ལམ་ལ་བུད་མེད་ཌཀྐིའི་
ཆས་གོས་དཀར་པོ་མནབས་པ་ཞིག་གིས་ཁྱོད་ཀྱི་སྙིང་ལས་ཐོན་པའི་དུང་གི་རྒྱལ་
མཚན་ཞིག་མཁར་རྫོང་གི་སྟེང་དུ་འཛུགས་དགོས་པས། དེ་འཛུགས་ཐབས་
སུ་སྒོམ་ཆེན་གཏིང་མེད་དང་རྒྱལ་མཆོག་ལ་ཞུས་དང་མྱུར་དུ་དོན་སྨིན་ཡོང་
གསུངས། སུ་ཡིན་དྲིས་པ་ན་ང་འཕགས་པའི་སྤྱན་ཆབ་ལས་བྱུང་བའི་སྒྲོལ་མ་
དཀར་མོ་ཡིན། འཕགས་པ་ཐུགས་རྗེ་ཆེན་པོ་ཁྱེད་ཀྱིས་སྒྲུབ་པའི་ཡི་དམ་གྱི་ལྷ་
ཡིན་ནོ་ཟེར་བ་རྨིས་པའི་མོད་ལ་ནམ་ལངས་པ་དང་མནལ་སད། ནངས་པར་
སྒོམ་ཆེན་དང་རྒྱལ་ མཆོག་ ལྷན་མདུན་དེ་ནུབ་རྨིས་པའི་རྨི་ལམ་ཞུས་པ་ན།
སྒོམ་ཆེན་གྱི་ཞལ་ནས་དེ་ནི་སྔོན་ལུང་བསྟན་བཞིན་དཀོན་ཅོག་གསུམ་ལ་གསོལ་
བ་བཏབ་ན་ལྷ་སྲས་བསྟན་པའི་རྒྱལ་མཚན་ཞིག་ངེས་པར་འབྱུང་བའི་རྟགས་སུ་
གོ ཉེ་བར་ལྷ་མཆོད་ཚོགས་འཁོར་བཤམས་ནས་ལྷ་རྒྱུད་བསྐུལ་ན་འབྲས་བུ་
སྨིན་གསུངས། རྒྱལ་མཆོག་རིན་པོ་ཆེས་ཀྱང་སྒོམ་ཆེན་གྱིས་ཞལ་བཞེས་་་་
བཞིན་ལྷ་ཁང་དུ་མཆོད་ཚོགས་དཔག་མེད་ཕུལ། དཀར་ཆབ་གསོལ་ཞིང་ཁྱི་
སྤྲང་བརྔན། གོང་མ་ལྷ་ལ་བདེན་བདར་བྱས་ན་བར་ཆད་མེད་པར་སྨིན་པར་
འགྱུར་གསུངས་ནས་དར་ལི་མ་དཀར་པོའི་ཕྱག་མདུད་གཅིག་གནང་། སྒོམ་
ཆེན་ནས་ཙ་ཀ་ལི་ཞིག་གནང་ནས་བླ་མ་སྒྲུབ་ཁང་དུ་བྱོན། ཞལ་དཀར་དངུལ་
ཆུ་རྫོང་དུ་ཕེབས་ནས་རྫོང་དུ་མཆོད་ཚོགས་དཔག་མེད་བཤམས་ཏེ་འདན་ལྷ་
ཁང་རིང་མོའི་བླ་གྲྭ་བཅུ་གསུམ་གྱིས་བདེ་ཕག་གི་སྒོ་ནས་ཚོགས་འབུམ་བསགས་
པར་མཛད།
དགུན་ཟླ་དང་པོའི་ཚེས་བཅུ་ཉིན་རྒྱལ་མཆོག་དང་སྒོམ་ཆེན་གཉིས་ཀྱིས་
ཐུགས་རྒྱུད་བསྐུལ་བས་འོད་ཟེར་ཡི་གེ་བྲིས་མཚན་པ་འོད་ལྔ་ལྡན་ཞིག་རྒྱལ་



རྒྱ་ཚའི་བཙུན་མོར་དགྲ་ལྷ་འཁྲུངས།
273
དབང་པདྨའི་ཐུགས་ཀར་ཕོག གུ་རུའི་ཐུགས་ནས་འོད་ཟེར་སྣ་ལྔ་ཕྱོགས་
བཅུའི་ཞིང་གི་རྒྱལ་བ་རྣམས་ལ་ཕོག་ནས་བྱིན་རླབས་འོད་ཟེར་གྱི་རྣམ་པ་ཚུར་
འདུས་ནས་སྨད་འབྱུང་གནས་ལ་ཐིམ། ཡང་གུ་རུའི་ཐུགས་ནས་འོད་ལྔ་་་
འཕྲོས་ནས་ཆོས་འཕེན་འབའ་རམ་པ་རིག་འཛིན་གྱི་གྲལ་ལ་བཞུགས། དེ་
ཉིད་ཡི་གེ་ཨ༔ དཀར་པོའི་རྣམ་པར་བྱོན་པས་རིག་འཛིན་བླ་མ་རྣམས་ཀྱིས་ཤིས་
བརྗོད་དང་རབ་གནས་ཐོར། དཔའ་བོ་དཔའ་མོ་དགྲ་ལྷ་ཝེར་མས་བགེགས་
བསྐྲད་དེ་མི་ཡུལ་དངུལ་ཆུ་ཁྲོ་རྫོང་དུ་རག་བཟའི་ལྷུམས་སུ་བཞུགས། ཟླ་བ་
བཞི་ནས་སྲས་ཡོད་པར་ཤེས་ཏེ་ཡར་དགོན་ཁག་ལ་རྒྱལ་བཀའ་དག་ཚར་དང་
རྒྱུད་སྡེའི་ཚོགས་བསྐང་འབུམ་ཐེར་རེ་བསགས། མར་སྤྲང་སློང་ལ་དཀོར་
མཛོད་བཅུ་གསུམ་སྦྱིན་པ་བཏང་། ཚེ་སྙིང་གསེར་ཟམ་སྟོང་དང་རྩ་བརྒྱད་
བཙུགས་པ་དང་། ས་ཚ་མཚོན་ལྡན་འབུམ་ཐེར་བསྒྲུབས་ནས་སླར་སྒོམ་ཆེན་
དང་རྒྱལ་མཆོག་ལ་ཚེ་སྒྲུབ་དང་བརྟག་པ་ཞུས་པས། སྤྱིར་བཟང་བ་དང་
འཁྲུངས་ཡུལ་དགྲ་ལྷའི་རི་དམར་གནས་ཕུག་ལ་བབ་སྟེ་རག་བཟའི་སྐྱོ་གྲོགས་བློ་
ཐུབ་ནེ་ཆུང་ལུ་གུ་ཚར་ཡག་དང༌། ཀུན་དགའ་གཡུ་ཡི་མཚོ་སྐྱིད། འབྲུ་
བཟའ་ཤེས་རབ་དབང་མོ། སྤྱི་དཔོན་བུ་མོ་གཡུ་སྒྲོན། ཚ་ཞང་བུ་མོ་མཛེས་
སྒྲོན་བཅས་ དབེན་རིར་ཟླ་གཅིག་རིང་བཞུགས་སྐབས། ཤིང་ ཕོ་འབྲུག་གི་
དབྱར་ཟླ་ཐ་མའི་ཚེས་ཉེར་དགུ་ནས་ལུས་གཟུགས་ཅུང་མི་བདེ་བས་སྨན་དང་
བྱིན་རླབས་རིམ་བསྟེན་བྱས་པས་སྟོན་ཟླ་དང་པོའི་ཚེས་གསུམ་ཉིན་ཉི་ཤར་ལ་སྐུ་
འཁྲུངས་པ་དང༌། མེ་ཏོག་གི་ཆར་བབ། དེ་ནས་སྒྲོན་མ་སྔོན་མོའི་སྐུ་སྐྱེ་ནེའུ་
ཆུང་ལུ་གུ་ཚར་ཡག་དེས་དར་དཀར་གྱི་ལྕིབས་ནས་སྨོན་ལམ་གྱི་གླུ་འདི་བླངས་
སོ། །
ཨོཾ་མ་ཎི་པདྨེ་ཧཱུྃ། །
གླུ་ཨ་ལ་ཐ་ལ་ཐ་ལ་རེད། །



274
བདུད་གླིང་གཡུལ་འགྱེད།
ཐ་ལ་ལ་མོ་ལ་ལ་རེད། །
གླུ་ཨ་ལ་དཀོན་མཆོག་འབོད་གླུ་རེད། །
ཐ་ལ་སྣང་བ་སྐྱིད་གླུ་རེད། །
ཤར་གཡུ་ལོ་བཀོད་པའི་ཞིང་ཁམས་ནས། །
དུང་ལོ་འབར་བའི་ཁྲི་སྟེང་ནས། །
རྗེ་བཙུན་སྒྲོལ་མ་དཀར་སྔོན་མཁྱེན། ། .
བུ་ལྡོང་རིགས་ལྷ་ཡི་སྲས་ཕོ་འདི། །
ཤར་གླིང་དཀར་རྒྱུན་ལ་འཁྲུངས་ལེ་རེད། །
མཐོང་ཚད་ཟིལ་གྱིས་གནོན་པར་ཤོག །
དེ་རིང་གནམ་སྐར་དུས་ཚོད་ལེགས། །
བཟང་པོ་བརྒྱུད་འཛོམ་ཉི་མ་ཤར། །
དར་གྱི་གོས་དཀར་དྲི་མེད་འདི། །
ལྷ་ཚངས་པའི་དར་གོས་ནང་ནས་བྱུང༌། །
གེ་སར་རྒྱལ་པོས་གནང་ལེ་རེད། །
དེ་རིང་བུ་ལ་བཀོན་རྒྱུ་ཡིན། །
ཚངས་པ་ལྷ་ཡི་སྟོབས་རྩལ་དེ། །
དེང་ནས་བུ་ལ་འཛོམ་པར་ཤོག །
གེ་སར་དམག་གི་རྒྱལ་པོ་ཡིས། །
འཛམ་གླིང་དབང་དུ་བསྒྱུར་བའི་དུས། །
གཅིག་ཆོག་དོན་སྒོ་འཐུས་པར་ཤོག །
ཨ་མ་དྲིན་ཆེན་མཁའ་འགྲོ་མ། །
དག་བྱེད་ལྷ་ཡི་ཁྲུས་ཆབ་མཛོད། །
སྐུ་ལ་ཉེས་པས་མི་སྒྲིབ་ཤོག །



རྒྱ་ཚའི་བཙུན་མོར་དགྲ་ལྷ་འཁྲུངས།
275
གསུང་ལ་འགག་པ་མེད་པར་ཤོག །
ཐུགས་རིག་མཁྱེན་བརྒྱ་བཀྲ་བར་ཤོག །
སྤྱི་དཔོན་གླིང་གི་རྟེན་ཕུར་ཡིན། ། །
སྲས་མོ་ལྷ་མོ་སྒྲོལ་མ་ཁྱེད། །
ལྟེ་བ་གཅོད་པའི་ཆས་གྲབས་གྱིས། །
ཉོན་མོངས་མི་དགེའི་འཁྲུལ་ཐག་ཆོད། །
ལྷ་ལུས་རྡོ་རྗེའི་སྐུ་འགྲུབ་ཤོག །
ངས་མགུལ་ག་རིན་ཆེན་པ་ཏྲ་ནས། །
གྲུབ་པའི་རྒྱལ་མོའི་ཚེ་ཆུ་ལ། །
བླ་མ་སུམ་ཅུས་ཁ་གསབ་མཛད། །
ཤེལ་བྲག་གཏེར་སྒོ་ཕྱེ་བའི་དུས། །
གུ་རུ་པདྨའི་ཚེ་ཆུ་དང༌། །
ནད་བརྒྱ་འཛོམས་པའི་སྨན་མཆོག་བསྲེས། །
འདྲེན་པ་ལྷ་བུ་ཁྱེད་ལ་འདྲེན། །
མགོ་རྨོག་དཀར་ནང་ནས་དབུ་ལོ་དཀར། །
ལུས་ཁྲབ་དཀར་ནང་ནས་དགྲ་བཞི་ཐུལ། །
སྐེད་འཁོར་གསུམ་བསྐོར་ནས་འཛམ་གླིང་སྐྱོངས།
ཆོས་སྐྱོང་བའི་རྒྱལ་པོ་སྙན་གྲགས་ཅན། །
སྟོབས་འཇིག་རྟེན་ཁམས་ལ་གྲགས་པར་ཤོག །
གེ་སར་རྒྱལ་པོའི་གཏེར་ཟོག་ལས། །
ཀླུ་གཡང་ལྷ་འབྲི་ག་མ་དང་། ། ་
ཤར་རྨ་རྒྱལ་སེང་གེའི་འོ་མ་ལ། །
མ་མཁའ་འགྲོའི་སྟོབས་བཅུད་རིལ་བུ་བཅས། །



276
བདུད་གླིང་གཡུལ་འགྱེད།
མཆེད་སྲས་མོ་གསུམ་གྱིས་རེ་རེ་དྲོངས། །
ཞལ་ལ་འདྲེན་ཞིང་སྨོན་ལམ་ཞུས། །
དམ་ཚིག་དག་པ་མཁའ་འགྲོ་མའི། །
བཀྲ་ཤིས་སྨོན་ལམ་འགྲུབ་ངེས་ཡིན། །
ལྷའི་བདུད་རྩི་རོ་མཆོག་བརྒྱད་ལྡན་གྱི། །
ཟས་ཕུན་སུམ་ཚོགས་ལ་སྤྱོད་པར་ཤོག །
མདའ་དར་སྣ་ལྔ་ཕྱག་ལ་འབུལ། །
མདའ་འདི་ལ་ཅི་འཛོམ་འཛོམ་པར་ཤོག །
ཡབ་ཁུ་བོའི་གདན་ས་ཟིན་པར་ཤོག །
མ་ཡུམ་གྱི་དྲིན་ལན་སྐྱོང་བར་ཤོག །
བཀྲག་དང་གཟི་མདངས་སྙན་གྲགས་གསུམ། །
ཉི་མས་གར་ཁྱབ་ཁྱབ་པར་ཤོག །
བརླིང་ཆེ་བ་རི་རྒྱལ་ལྟ་བུ་ཤོག །
ཟབ་ཆེ་བ་རོལ་མཚོ་ལྟ་བུ་ཤོག །
རྔམ་ཆེ་བ་ལྷ་དབང་ལྟ་བུ་ཤོག །
ཕྱུག་ལ་ཀླུ་དབང་ལྟ་བུ་ཤོག །
རྣམ་ཐོས་སྲས་ཀྱི་ལོངས་སྤྱོད་ཤོག །
གུ་རུ་པདྨའི་རྒྱལ་ཚབ་དེས། །
ཁམས་གསུམ་ཆོས་ལ་འཁོད་པར་ཤོག །
སྨུག་པོ་ལྡོང་གི་གདུང་རྒྱུད་དེ། །
ལྷ་རྒྱུད་ཆོས་རྒྱུད་མི་ཆད་ཅིང་། །
གླིང་ཚོ་དྲུག་ཆགས་པའི་རྟེན་ཕུར་ཤོག །
ང་ཨ་ཆུང་ལྷ་མོ་ནེའུ་ཆུང་མཚོ། །



རྒྱ་ཚའི་བཙུན་མོར་དགྲ་ལྷ་འཁྲུངས།
277 །
སྐྱེ་བ་སྨན་དེ་སྐྱེ་ལུས་མཐོ། །
ཤར་སྒྲོལ་མ་སྔོན་མོའི་སྐྱེ་བ་ཡིན། །
ཆུང་རྒྱུད་གསེར་གྱི་སྒྲོམ་བུ་ལ། ། །
དམ་ཚིག་ཆགས་ཉམས་མ་སོང་ཡོད། །
སྨོན་ལམ་ཅི་བཏབ་འགྲུབ་པར་ཤོག །
གྲོགས་མཆེད་དམ་གཙང་མཁའ་འགྲོ་མའི། །
བཀྲ་ཤིས་བདེན་ཚིག་འགྲུབ་པར་ཤོག །
ཅེས་བཀྲ་ཤིས་བདེན་ཚིག་བརྗོད་བཞིན་པར་ཐོག་མར་མས་ཁྲུས་ཆབ་
གསོལ། གཡུ་སྒྲོན་གྱིས་ལྟེ་བ་བཅད། ནེའུ་ཆུང་ནས་ཡོངས་འདུས་ཀྱི་ཚེ་ཆུ་
དང་ནད་བརྒྱ་འཇོམས་པའི་སྨན་རིལ་བཅས་དྲངས། ཀླུ་གཡང་གཱ་མའི་འོ་མ་
དང་སེང་གེའི་འོ་མ། མཁའ་འགྲོའི་སྟོབས་བཅུད་ཀྱི་རིལ་བུ་གསུམ་བཅས་
མཛེས་སྒྲོན་དང་ཀུན་དགའ་གཡུ་མཚོ། འབྲུ་བཟའ་ ཤེས་ རབ་ སོགས་ཀྱིས་
སྲས་ལ་དྲངས་ནས་གླུ་ལེན་ངག་བཀུག་མ་བྱུང་རུང་བཀྲ་ཤིས་པའི་སྐྱབས་འགྲོ་
སྨོན་ལམ་འུར་དིར་དིར་ཕུལ་བ་ན་གྲོགས་མཆེད་རྣམས་བདེ་ཆེན་ཡེ་ཤེས་ཀྱི་
མཁའ་འགྲོ་མ་དམ་ཚིག་རྣམ་པར་དག་པའི་མཐུས་བདེན་ཚིག་ཐམས་ཅད་གྲུབ་
སྟེ་དབང་ཐང་ཆེ་བ། ལོངས་སྤྱོད་འཛོམས་པ། ནད་མེད། བཀྲ་ཤིས་ཤིང་
ཚེ་རིང་བ་བཅས་བྱུང་། །
དགྲ་ལྷ་ཝེར་མ་རྣམས་ཀྱིས་འཇའ་སྤྲིན་བསྡུས། མེ་ཏོག་གི་ཆར་དང༌
འབྲུ་དཀར་གྱི་རབ་གནས་ཐོར་ནས་བགེགས་མེད་ཅིང་། ཆུང་རྒྱུད་དར་ཞིང་
ཁས་བཙན་པའི་རྟེན་འབྲེལ་མཛད།
ལྷ་སྲས་དགྲ་ལྷ་རྩེ་རྒྱལ་སྐུ་འཁྲུངས་ནས་ཞག་བདུན་གསུམ་བར་མོ་སྨན་
ཐམས་ ཅད་ ཀྱིས་ཚོགས་ དང་ མཆོད་ པ་ ཕུལ་ ཞིང་ དགའ་སྤྲོའི་ངང་ བཞུགས།
དེ་ནས་ལྡོང་འབུམ་པའི་ཞལ་ལུ་རྟ་པ་སྐུ་འཁོར་དགུ་དང་བཅས་སྒྲུབ་ཕུག་དབེན་



278
བདུད་གླིང་གཡུལ་འགྱེད།
རི་གོང་མ་རུ་སྒོམ་ཆེན་གཏིང་མེད་བདུན་ལྷ་སྲས་ཁྱེར་ཏེ་ཁྲུས་དང་ཚེ་དབང་
ཞུས་པ་ན་དམ་སེལ་གྱི་ཁྲུས་དང་། སྒྲོལ་དཀར་ཡིད་བཞིན་འཁོར་ལོའི་ཚེ་
དབང་གནང་སྟེ། སྔོན་གྱི་ལུང་ལྟར་སྨུག་པོ་ལྡོང་གི་རྒྱུད་པ་ཚོ་དྲུག་གླིང་གི་
རྒྱལ་པོ། གེ་སར་རྒྱལ་པོའི་དཔུང་རོགས། བྱམས་པ་གཉེན་གྱི་འཁྲི་ཤིང་།
གླིང་མི་ཐོར་བརྟན་པའི་གཞུང་ཤིང་། འཛམ་གླིང་དུ་གྲགས་པའི་ལྷ་སྲས་དགྲ་
ལྷ་ངང་གིས་འདུ་བ། ཝེར་མ་རྣམས་ཀྱི་དྭངས་རྩེ། དཔའ་རྟགས་གཡུལ་
ལས་རྒྱལ་བའི་དཔའ་བོ་འདི་ལ་ ལྷ་སྲས་དགྲ་ལྷ་རྩེ་རྒྱལ་ཞེས་མཚན་ཐོགས་་་་
གསུངས་ནས་དར་མདུད་དང་། གོང་མ་རྣམས་ཀྱི་སྲུང་བྱིན་སོགས་གནང་བ་
དང་འབྲེལ་བླ་མ་རྣམས་ཀྱིས་དངོས་པོའི་ཚན་གྲངས་མང་པོ་དང་ཚེ་དབང་སྲུང་
བྱིན་ཕུལ་ནས་ཕྱིར་ཕེབས་ཤིང༌། སྐུ་མཁར་སེང་འབྲུག་སྟག་རྩེ་རྫོང་དུ་ཆུ་པ་
གནམ་གྱི་རྒྱལ་པོའི་ལྷ་སྲས་དགྲ་ལྷ་འཁྲུངས་པའི་དགའ་སྟོན་ཟས་ནོར་ཚད་མེད་
འཛོམ་པར་བྱས་ནས་ཕུ་མདའ་བར་གསུམ་འདུ་བའི་བརྡས་བསྐུལ་ཏེ་མིང་ལྡན་
ཐམས་ ཅད་ གཅིག་ མཐུད་ གཉིས་ འཛོམ་ གྱིས་ ལྷ་ མཁར་ དུ་ འཛོམས་ ཤིང་།
གོང་ས་རྒྱལ་མཆོག་ལ་མཇལ་དར་ཕུལ་ནས་གདན་ལ་ཇ་ཆང་ལ་ལོངས་སྤྱད་ནས་
བཞུགས། གདོང་འབུམ་པའི་ཞལ་ལུ་ཡབ་སྲས་ཁྲིར་ཕེབས་པ་དང་ལྷན་ལྡོང་
གི་ཨ་ཁུ་སྤྱི་དཔོན་རྒྱལ་པོ་དེས་ཆེ་བ་བསྟོད་པའི་ཚན་གྲངས་མདུན་དུ་བཀྲམ།
ལྷ་སྲས་ལ་ཚེ་གཡང་མར་གྱི་སྲུང་ཚོམ་བཀོད་ནས་རྟེན་འབྲེལ་ཤིས་བརྗོད་ཀྱི་གླུ་
གསུངས་ཤིང༌། གདན་ལ་འཁོད་པ་དང་གླིང་སྐྱེས་མཆོག་ཡིད་བཞིན་ནོར་བུ་
ཉིད་ཀྱིས་རྟེན་འབུལ་བསྩལ་བ་རྣམས་ནང་བློན་ཚོས་བསྒྲིགས་ཏེ་སྨོན་ལམ་གྱི་
བདེན་ཚིག་མགུར་གླུ་འདི་བཞེས་སོ། །
ཨོཾ་མ་ཎི་པདྨེ་ཧཱུྃ། །
གླུ་ཨ་ལ་ཐ་ལ་ཐ་ལ་རེད། །
ཐ་ལ་ལ་མོ་ལ་ལ་རེད། །



279
རྒྱ་ཚའི་བཙུན་མོར་དགྲ་ལྷ་འཁྲུངས།
ལ་ལ་ངག་གི་འགུག་ལུགས་རེད། །
གནས་ཟངས་མདོག་དཔལ་རིའི་ཕོ་བྲང་ནས། །
པད་འབྱུང་རིག་འཛིན་རྒྱ་མཚོ་ལ། །
གསོལ་བ་འདེབས་སོ་ཐུགས་རྗེས་གཟིགས། །
གླུ་ལེན་སྨོན་ལམ་འགྲུབ་པར་ཤོག །
ཚངས་པ་ལྷ་དང་གེར་མཛོ་གཉན། ། །
གཙུག་ན་རྨ་རྒྱལ་བཀའ་འཁོར་འབུམ། །
དེ་རིང་རྒྱལ་པོའི་གྲོགས་ལ་བྱོན། །
མཐུན་སྦྱོར་བདེན་ཚིག་འགྲུབ་པར་ཤོག །
ས་འདི་རྒྱལ་བློན་འཛོམ་མཁར་རེད། །
ཆོས་སྲིད་གཉིས་ལྡན་ཕོ་བྲང་རེད། །
ང་འདྲ་ང་ངོ་མ་ཤེས་ན། །
མངལ་གྲིབ་ཉོན་མོངས་མ་གོས་དུས། །
ལྷ་ལུས་མི་ལ་མ་བསྒྱུར་གོང༌། །
རིགས་གསུམ་མགོན་པོའི་སྤྲུལ་པ་ཡིན། །
སངས་རྒྱས་ཐམས་ཅད་འདུས་སྐུ་ཡིན། །
ཨོ་རྒྱན་པདྨའི་རྒྱལ་ཚབ་ཡིན། །
བར་མ་མི་ལུས་བླངས་པའི་དུས། །
སེང་བློན་རྒྱལ་པོའི་བུ་སྐལ་ཡིན། །
ཆུང་རྒྱུད་འདུ་བའི་སྲོག་ཤིང་ཡིན། །
ཡར་དར་གླིང་གི་རྒྱལ་པོ་ཡིན། །
ཕུ་བོ་རྒྱ་ཚ་ཞལ་དཀར་ཡིན། །
རྩ་གསུམ་ལྷ་ལ་ཚོགས་མཆོད་ཕུལ། །



280
བདུད་གླིང་གཡུལ་འགྱེད།
རྒྱལ་བའི་གསུང་རབ་ཟབ་མོ་བཀླག །
མར་གྱི་སྤྲང་སློང་སྦྱིན་པས་བརྔན། །
བླ་མ་རྣམས་ལ་མཐུན་སྦྱོར་ཞུས། །
བུ་འདོད་བསྒྲུབས་པ་གྲུབ་ལེ་དེ། །
དཀོན་མཆོག་རྩ་གསུམ་ཐུགས་སྲས་རེད། །
ཆོས་འཕེན་ནག་པོའི་ངོ་བོ་རེད། །
ཆུང་རྒྱུད་དབུ་འཕང་ཨ་སྔོན་དགུང་། །
དར་རྒྱས་ཁེབས་པའི་ཉི་ཟླ་ཤར། །
བསམ་དོན་ལྷུན་གྱིས་གྲུབ་ལེ་རེད། །
སེང་མ་རྩལ་ཆེན་བུ་རྩལ་ཆེ། །
འབྲོང་རུ་ཐུར་རྔམ་ན་ཡང་རྒྱུད་རྔམ། །
སྟག་འཛོམ་ལྡན་བུ་རྒྱུད་ཐིག་ལེ་བཀྲ། །
གླིང་སྨུག་པོ་ལྡོང་ལ་དཔའ་རྒོད་འཁྲུངས། །
སྲིད་རང་དབང་བསྒྱུར་བ་ལག་པའི་མཐིལ། །
དར་མི་གཅིག་དར་སྣ་དགུ་པོ་ལ། །
ཚེ་མདུད་རྡོ་རྗེའི་བསྣོལ་མ་མདུད། ། །
འགྱུར་མེད་ལེབ་རྒྱུན་དར་ཆིངས་དགུ །
ཁྲ་ཚུབས་སེ་མགུལ་གྱི་སྲུང་བར་འདོགས། །
ལི་སེར་སངས་རྒྱས་ཐུབ་སྐུ་དང་། །
བྱིན་ལྡན་རྗེ་བཙུན་སྒྲོལ་མའི་སྐུ། །
གསུང་ཆོས་གསེར་བྲིས་སྐལ་བཟང་པོད། །
བཀྲ་ཤིས་ལྷ་བབས་མཆོད་རྟེན་བཅས། །
དེ་རིང་ལྷ་སྲས་བརྟན་བཞུགས་ཡིན། །



རྒྱ་ཚའི་བཙུན་མོར་དགྲ་ལྷ་འཁྲུངས།
281
སྟོབས་འབྱོར་ལྷ་ཡི་རྒྱལ་སྲིད་དེ། །
དུས་ལང་ཚོ་དར་ཚེ་རིམ་བདག་མཛོད། །
དེ་རིང་སྨོན་ལམ་བཀྲ་ཤིས་གླུ། །
དགྲ་ལྷའི་སྙན་སྟག་དམར་པོ་ཡིས། །
བུ་གེ་སར་ང་ལ་འགོ་བ་བཞིན། །
བགེགས་རིགས་གདོན་གྱིས་མི་འཚེ་བར། །
རྩེ་རྒྱལ་འདི་ལ་སྲུང་བར་མཛོད། །
ཕུ་བོ་དུང་ཁྱུང་དཀར་པོ་དང་། །
ནུ་བོ་ཀླུ་སྦྲུལ་འོད་ཆུང་དང༌། །
སྲིང་ལྕམ་ཐིག་ལེ་འོད་འཕྲོ་མ། །
ཨ་ནེ་རྒོད་ལྕམ་དཀར་མོ་སོགས། །
དགྲ་ལྷ་ཝེར་མའི་ཚོགས་བཅས་ཀྱིས། །
བུ་རྩེ་རྒྱལ་འདི་ལ་སྲུང་བར་མཛོད། །
བགེགས་གདོན་འབྱུང་པོའི་འཚེ་བ་སེལ། །
གདོན་ཆེན་འཕྲོག་ཏུ་མ་འཇུག་ཅིག །
གདོན་ཆུང་བརྐུ་རུ་མ་འཇུག་ཅིག །
བན་བུན་བྱད་དབང་མ་གཏོང་ཞིག །
ལྷ་དང་བླ་མས་བྱིན་རླབས་མཛོད། །
འཆི་མེད་ཚེ་ལ་མཐའ་བརྙེས་ཤོག །
ཡི་དམ་རྟ་ཕག་འབྲལ་མེད་སྐྱོངས། །
མཆོག་མཐུན་དངོས་གྲུབ་འགྲུབ་པར་ཤོག། །
དམ་ཅན་ཆོས་སྐྱོང་འབྲལ་མེད་འགྲོགས། ། །
བུ་སྟོབས་རྩལ་ཁས་དབང་བཙན་པར་ཤོག །



282
བདུད་གླིང་གཡུལ་འགྱེད།
ནོར་ལྷ་གཏེར་བདག་རྣམས་ཀྱིས་སྐྱོངས། །
ལོངས་སྤྱོད་མཚོ་ལྟར་འཁྱིལ་བར་ཤོག །
དགྲ་ལྷ་ངང་གིས་འདུ་བར་ཤོག ། །
སྟོང་གསུམ་དབང་དུ་སྒྱུར་བར་ཤོག །
ཝེར་མ་ཤུགས་ཀྱིས་འཁོར་བར་ཤོག །
འཇིག་རྟེན་ཡོངས་ཁམས་ཟིལ་གྱིས་གནོན། །
སྡང་དགྲའི་གཉའ་ནས་གནོན་པར་ཤོག །
ཕུ་ནུའི་བློ་ཡི་འཁྲི་ཤིང་ཤོག །
ཁུ་བོ་གེ་སར་མཛད་དགེ་དེ། །
ཁྲིམས་སྲིད་རང་འགོ་ནོན་པར་ཤོག །
མགོ་ལ་ཐོད་ཅན་གྱི་ཡང་རྒྱལ་ཤོག །
ཁེབས་པ་ཅན་གྱི་དཔོན་པོ་ལ། །
ལུས་འཁོར་གསུམ་ཅན་གྱི་བདག་པོ་ཤོག །
གནམ་ཨ་སྔོན་ཆགས་པའི་ངོ་ཡ་དང༌། །
ས་མི་འགྱུར་ཆགས་པའི་རྟེན་ཕུར་ཤོག །
གླིང་སྔར་ཡང་དར་ལ་ཕྱིས་ཀྱང་དར། །
དར་རྒྱས་ལྷ་ཡི་བསྐོས་ཐང་དེ། །
བུ་ཁྱེད་ཀྱི་ཚེ་ལ་འགྲུབ་པར་ཤོག །
འཛམ་གླིང་ཆོས་ལ་འགྱུར་བར་ཤོག །
སྐྱིད་ལ་འཕོ་འགྱུར་མེད་པར་ཤོག །
ང་གེ་སར་འགྲོ་དོན་མ་རྫོགས་བར། །
བུ་རྩེ་རྒྱལ་སྐུ་ཚེ་མཐར་ཕྱིན་ཤོག །
ཕ་ཁུ་བོའི་སྨོན་ལམ་འགྲུབ་ཀྱང་འགྲུབ། །



283
རྒྱུ་ཚའི་བཙུན་མོར་དགྲ་ལྷ་འཁྲུངས།
སྒོས་གེ་སར་སྨོན་ལམ་ཐོག་བས་བཙན། །
ལྷ་དཀོན་མཆོག་གསུམ་གྱིས་དཔང་པོ་མཛོད། །
ཚིག་སྨྲས་ཚད་མངོན་དུ་འགྲུབ་པར་ཤོག །
ཅེས་སྨོན་ལམ་མགུར་གླུ་དེ་ལྟར་གསུངས་ཤིང་སྲུང་རྟེན་སོགས་གནང་
བས་སྐུ་ན་ཤིན་ཏུ་ཆུང་ཡང་ལྷ་ཡི་རྣམ་སྤྲུལ་ཡིན་སྟབས་ཚེ་དར་དང་སྐུ་རྟེན་ལ་
འཐམ་པའི་ཚུལ་གྱིས་བཞད་པའི་སྒྲ་ཐེངས་གསུམ་གྲགས་པ་ཀུན་གྱིས་ཐོས།
དེར་ཚོགས་པའི་གླིང་གི་དཔའ་རྟུལ་ ཐམས་ ཅད་དགའ་བས་ཡི་རངས་
ཤིང་བཞད་པས་ཐམས་ཅད་དགའ་ཞིང་སྐྱིད་པའི་རྟེན་འབྲེལ་ལྷུན་གྱིས་གྲུབ་
བོ། །
དེ་ནས་ས་ར་ཧ་པའི་རྣམ་སྤྲུལ་བུ་ས་ཆགས་པའི་རྟེན་ཤིང་། སྡང་བ་
དགྲ་ཡི་ཁ་གནོན། གཡས་རུ་དམག་གི་རུ་འདྲེན། གླིང་དེ་ཡོད་གཅིག་ཆོག་
ཚ་ཞང་འདན་མ་བྱང་ཁྲ་དེ་ཉིད་ཀྱིས་སྔར་ནས་གྲབས་པའི་བློན་བྱུར་ཞྭ་ཅན་
བདུན་ལ་འབུལ་ཚན་རྣམས་ཁྱེར་དུ་བཅུག་ནས་སྤྱན་སྔར་བཀྲམ། གོང་ས་
རྒྱལ་པོ་ཆེན་པོ་ལ་དར་མི་གཅིག་སྣ་ལྔ་ཕུལ། ལིང་དར་གསུམ་ཕྱག་ཏུ་བཟུང་
ནས་གྲལ་མདོར་རྒྱ་གྲུམ་སྔོན་པོ་བཀོད་པའི་སྟེང་ནས་རྟེན་འབྲེལ་སྨོན་ལམ་གྱི་གླུ་
བླངས་ནས་དར་གྱིས་སྣ་དྲངས། འབུལ་མཚན་ གྱི་རིགས་རྣམས་ཕུལ་ཞིང་
རང་བབ་གཡས་གྲལ་སྟག་གདན་གྱི་འགོར་བཞུགས།
དེ་བཞིན་གླིང་ཚོ་དྲུག་གི་དཔོན་པོ་མིང་ཐོགས་རྣམས་ནས་ཀྱང་རྒྱུ་འབྱོར་
འཁོས་དང་བསྟུན་པའི་བཙས་སྟོན་ལེགས་འབུལ་མཛད། ཞག་ལྔ་མཚམས་ཆུ་
པའི་གོ་བབ་ཀྱི་སྟོན་རྟེན་དུ་ཕོ་ཆེན་རྟ་ཕོའི་དགུ་ཚན། མཛོ་ཕོའི་བདུན་ཚན།
འཁོར་དྲུག་ རྒྱུ་ ཇའི་ལྔ་ཚན། རལ་གྲི་སུམ་ཚན་བཏགས་ནས་འདུ་ར་ གྲོལ།
ལྷ་སྲས་དགྲ་ལྷ་རྩེ་རྒྱལ་དེ་ཉིད་ཤིན་ཏུ་གཅེས་པའི་ངང་དྲི་འཁྲུ་བཱི་བཟའ་རིན་
མཚོ་དང་ནུ་བསྟུན་མ་ལ་སོགས་པས་སྐྱེད་བསྲིངས་པ་ན་ལྷ་དང་ཀླུ་དང་དགྲ་ལྷ་



284
བདུད་གླིང་གཡུལ་འགྱེད།
སོགས་དཀར་ཕྱོགས་ལྷ་ཡིས་མགོན་སྐྱབས་མེལ་ཚེ་མཛད་པའི་མཐུས་ཟླ་སྐྱེད་
ཙམ་ན། གཞན་ལོ་འཁོར་གསུམ་ལས་ལུས་བོངས་གོམ་ཤུགས་སོགས་ཆེ་ཞིང་
བཀྲ་ཤིས་པའི་དགེ་མཚན་དུ་མ་དང་ལྡན་པ་བྱུང་བར་གདའ་འོ། ། ། །



285
ལེའུ་དགུ་པ།
གནམ་ནེའི་ལུང་བཞིན་གླིང་རྗེ་ཡིས། །
སྐུ་གཅིག་བྱང་ལ་ཕེབས་དོན་གསུངས། །
འབྲུག་མོའི་ཡིད་ལ་མ་སོང་བས། ། །
སྤྱི་དཔོན་རོང་ཚས་གསལ་ཁ་མཛད། །
དེ་ནས་ལྕགས་ཕོ་སྟག་གི་ལོའི་དབྱར་ཟླ་འབྲིང་པོའི་ཚེས་བཅུ་དགུའི་ནུབ་
མོ་ནམ་ཕར་གསལ་ཕར་ལ་མ་གསལ། ཚུར་གསལ་ཚུར་ལ་མ་གསལ། དབུ་
རི་བོར་གསེར་ཞྭ་མ་གྱོན། དམའ་རྒྱ་མཚོར་གསེར་ཐིག་མ་ཕོག དགུང་སྐར་
ཚོགས་ ཀྱི་ གྲལ་ ར་ མ་ ཐོར། ཤར་ སྨིན་ དྲུག་ གི་ ཤར་ སྐོར་ མ་ བརྒྱབ་ གོང་།
གནམ་རིམ་པ་བཅུ་གསུམ་གྱི་ཡང་སྟེང་ནས། འཇའ་འོད་འཁྱིལ་བའི་གུར་
ཁང་ནས་མ་ནེ་ནེ་གནམ་ནེ་དཀར་མོ་ཡིས་ཆིབས་སུ་དུང་སེང་དཀར་མོ་ཆིབས།
མ་ ཧེ་ དཀར་ མོ་ རོགས་ སུ་ འཁྲིད། གཡུ་ འབྲུག་ སྔོན་ མོ་ རྗེས་ སུ་ འབྲངས།
ཕྱག་ གཡས་ ནས་ ཚེ་བུམ་འཁྱིལ་ལེ་ལེ། གཡོན་ནས་ རབ་ གནས་ ཐ་ ར་ ར།
ཞལ་ནས་མགུར་མ་ སེལ་ལེ་ལེར། རིགས་རྒྱུད་མཁའ་འགྲོ་མ་འབུམ་གྱིས་་་་
བསྐོར་ནས་ཕེབས་པ་དང་། ཕོ་བྲང་ལྷ་མཁར་རྟེན་པའི་འཁོར་མོ་ཡུག་ཏུ་གཡུ་
འབྲུག་གིས་ངར་སྒྲ་སྒྲོག མེ་ཏོག་གི་ཆར་པ་འབབ། གངས་སེང་གིས་གཡུ་
རལ་ངོམ། འཇའ་འོད་འཁྱིལ་བའི་གུར་ཁང་ནང་ནས་མ་གནམ་ནེ་དཀར་



286
བདུད་གླིང་གཡུལ་འགྱེད།
མོས་ཡ་སྟོབས་ཀྱི་རྒྱལ་པོ་སངས་རྒྱས་གེ་སར་ཁྱེད། ཐུགས་མར་ལ་མ་གཟིམ་
ཡར་ལ་གསོན། གསོན་དང་ཞུ་རྒྱུ་འགའ་རེ་ཡོད། གནའ་མི་བོད་ཀྱི་གཏམ་
དཔེ་ལ། ཝ་མི་བརྒྱལ་ཀ་མེད་འདྲེ་མོས་འགྲམ་ལྕག་དང༌། ཁྱི་མི་ཟུག་ཀ་མེད་
རྐུན་མས་སྒོ་བརྡུང་ཟེར་བ་ལྟར་མ་ནེ་ནེ་མ་ཡོང་ཀ་མེད་རེད། ལྷ་ཆོས་སྐྱོང་
སྲུང་མས་བསྐུལ་ནས་ཐལ། དེ་རིང་ཨ་མའི་མ་ལུ་ཁྱེད། ཨ་མའི་མགུར་འདི་
ལེགས་པར་གསོན་ཟེར་ནས་མགུར་འདི་བཞེས་སོ། །
གླུ་ཨ་ལ་ཐ་ལ་ཐ་ལ་རེད། །
ཐ་ལ་མོ་གླུ་ཡི་ལེན་ལུགས་རེད། །
གླུ་ཐེངས་གསུམ་ངག་གི་འགུག་ལུགས་རེད། །
དུས་དེ་རིང་ལྷ་ཞིག་འབོད་ལེ་དེ། ། །
གནས་ཆོས་དབྱིངས་གྲུབ་པའི་ཕོ་བྲང་ནས། །
མ་རྒྱུད་རྡོ་རྗེ་ཕག་མོ་མཁྱེན། །
ཐུགས་མ་གཡེང་ཨ་མའི་གྲོགས་ལ་བྱོན། །
ཤར་གཡུ་ལོ་བཀོད་པའི་ཞིང་ཁམས་ནས། །
གནས་འོག་མིན་ཅན་གྱི་ཕོ་བྲང་ནས། །
མཐོ་གསེར་ལོ་བརྩེགས་པའི་ཁྲི་སྟེང་ནས། །
མ་རྗེ་བཙུན་སྒྲོལ་མ་དཀར་སྔོན་རྣམས། །
ཐུགས་མ་གཡེང་ཨ་མའི་གླུ་ལ་གསོན། །
བདེ་ཆེན་ཆོས་སྐུའི་ཞིང་ཁམས་ནས། །
རྨ་བུ་སེར་པོའི་ཁྲི་སྟེང་ནས། ། །
རྒྱལ་བ་མགོན་པོ་འོད་དཔག་མེད། །
ཐུགས་རྗེའི་བྱིན་རླབས་ང་ལ་སྩོལ། །
ས་འདི་ཡི་ས་ངོ་མ་ཤེས་ན། །



སྐུ་གཅིག་བྱང་ལ་ཕེབས་དོན་གསུངས།
287
ཤར་གླིང་དཀར་ལྷ་ཡི་དཀྱིལ་འཁོར་རེད། །
གནས་མཁའ་སྤྱོད་གྲུབ་པའི་ཞིང་ཁམས་རེད། །
འཛམ་གླིང་ས་ཡི་ལྟེ་བ་རེད། །
རྨ་དགའ་ལེའི་ལྷ་ཐང་གོང་མ་འདི། །
སྐུ་མཁར་སེང་འབྲུག་སྟག་རྩེ་འདི། །
སྟག་སེང་འབྲུག་གསུམ་འགྱིང་ས་རེད། །
སེང་འབྲུག་སྟག་རྩེ་དེ་ནས་བཏགས། །
སྐྱིད་ལྷ་མཁར་རྟེན་པའི་ཕོ་བྲང་འདི། །
ལྷ་ཆོས་སྐུ་ལོངས་སྐུ་སྤྲུལ་སྐུ་གསུམ། །
སྐྱབས་སངས་རྒྱས་གསུམ་གྱི་བཞུགས་གནས་རེད། །
མ་ང་འདྲ་ང་ངོ་ལོས་ཀྱང་ཤེས། །
སྟོད་རྒྱ་གར་ཡུལ་གྱི་ཚུར་མཐའ་ནས། །
གནས་ཨ་སུ་ར་ཡི་བྲག་ཕུག་ནས། །
མ་ཡུམ་ཆེན་གནམ་ནེ་དཀར་མོ་ཟེར། །
གནམ་རིམ་པ་བཅུ་གསུམ་ཡང་སྟེང་ནས། །
ང་ཨ་མ་གནམ་ནེ་དཀར་མོ་ཡིན། །
གླུ་འདི་ཡི་གླུ་ངོ་མ་ཤེས་ན། །
མ་ནེ་ནེའི་མགུར་གླུ་སིལ་མ་རེད། །
ས་ག་མ་ཡུལ་ལ་ལེན་ལེ་མིན། །
ངག་འགའ་རེའི་ས་ལ་འགུགས་ལེ་མིན། །
དུས་དེ་རིང་མ་ལེན་ཀ་མེད་རེད། །
གལ་ཆེ་ནས་གློ་རྒྱག་ཐོག་འབེབས་ཡོད། །
ཁྱེད་མར་ལ་མ་གཟིམ་ཡར་ལ་བཞེངས། །



288
བདུད་གླིང་གཡུལ་འགྱེད། །
དཔེ་བཞག་ན་འདྲ་མ་ཨེ་འདྲ་ཡོད། །
དཔོན་ཉལ་ན་ཁྲིམས་འགོ་ཉལ། །
ཕ་ཁུ་བོ་ཉལ་ན་གཏམ་འགོ་ཉལ། །
བུ་དཔའ་བོ་ཉལ་ན་དགྲ་འགོ་ཉལ། །
སྨན་བུ་མོ་ཉལ་ན་གནས་སྒོ་ཉལ། །
ཆུང་ཨ་ཉོག་ཉལ་ན་རྩེད་ར་ཉལ། །
ཕ་ཉལ་བའི་མི་ལ་ཡོན་ཏན་མེད། །
རྡོ་གོར་མོ་ཉལ་ན་འཁྱགས་ལ་འབྱར། །
ཤིང་ཙན་དན་ཉལ་ན་རྩ་བ་རུལ། །
ཟེར་བའི་དཔེ་དང་ཁྱད་པར་མེད། །
དུས་དེ་རིང་ཨ་མའི་མ་ལུ་གསོན། །
ཁྱེད་དགུང་ལོ་ལྔ་གསུམ་བཅོ་ལྔར་སོན། །
ཕོ་ལོ་ལྔ་གསུམ་བཅོ་ལྔའི་ཐོག །
དཀར་བྱང་ཚྭའི་ཚོང་ཚོད་ཐེག་ལེ་རེད། །
མོ་ལོ་ལྔ་གསུམ་བཅོ་ལྔའི་ཐོག །
དཀར་འོ་མའི་དཀྲོག་ཚོད་ཐེག་ལེ་རེད། །
བུ་འཚར་ན་ཆུང་གི་དུས་ནས་འཚར། །
ཕོ་རྒོད་དགྲ་བཞི་ཟིལ་གྱིས་གནོན། །
རྟ་འཚར་ན་ཆུང་གི་དུས་ནས་འཚར། །
རྟ་རྒོད་གླིང་བཞི་འགྲོས་ཀྱིས་བསྐོར། །
ཡིན་ལུགས་ལོ་རྒྱུས་འདི་འདྲ་རེད།
ད་འདི་འདྲ་བྱས་ན་བཞུགས་ཐབས་མེད། །
ཡར་ཁམས་བྱང་མའི་རི་བརྒྱུད་ལ། །



289
སྐུ་གཅིག་བྱང་ལ་ཕེབས་དོན་གསུངས། །
ཕོ་འདྲེ་བདུད་ཀྱི་རྒྱལ་པོ་ཡོད། །
ཁོ་བདུད་ཆེན་གཞན་དང་འདྲ་ལེ་མིན། །
བདུད་འཆི་བ་ནག་པོའི་སྐྱེ་བ་རེད། །
མི་ཤ་རྟ་ཤ་ཁྱི་ཤ་གཅིག །
མི་ཁྲག་རྟ་ཁྲག་ཁྱི་ཁྲག་གཉིས། །
བདུད་ཕོ་འདྲེ་ཤ་ཁྲག་གཉིས་ལ་མྱུར། །
ཁོ་སྔ་དྲོ་རྒྱ་གར་སྟོད་ལ་འགྲོ། །
སྟོད་རྒྱ་གར་ཆོས་གྲྭ་གོང་མ་གཤགས། །
མགོ་ཞྭ་སེར་ཅན་ལ་དགུ་བརྒྱ་བསད། །
ལུས་ཆོས་གོས་ཅན་ལ་དགུ་བརྒྱ་བསད། །
དགེ་འདུན་ས་གཞིར་ཁྱབ་ལེ་བ། །
གཅིག་ཀྱང་མ་ལུས་ཕོ་འདྲེས་བཟའ། །
ཁོ་དགོང་མོ་རྒྱ་ནག་སྨད་ལ་འགྲོ། །
སྨད་རྒྱ་ནག་ཁྲིམས་ར་བར་མ་གཤགས། །
མགོ་སྒོ་ཏོག་ཅན་དེ་དགུ་བརྒྱ་བསད། །
ལུས་དར་གོས་ཅན་དེ་དགུ་བརྒྱ་བསད། །
རྒྱ་སྡེ་ས་གཞིར་ཁྱབ་ལེ་བ། །
གཅིག་ཀྱང་མ་ལུས་བདུད་ཀྱིས་བཟའ། །
ཉིན་མོ་དབུས་གཙང་རུ་བཞི་བསྐོར། །
སྟོང་གསུམ་ཐམས་ཅད་འུར་གྱིས་ཁེངས། །
ཡུལ་གྲུ་ཚང་མར་འཇིགས་ཀྱིས་གང་། །
ཁོ་ཡར་འགྲོའི་ཞོར་ལ་ཕོ་བརྒྱ་བཟའ། །
མར་འགྲོའི་ཞོར་ལ་མོ་བརྒྱ་མིད། །



290
བདུད་གླིང་གཡུལ་འགྱེད། །
ཆུང་བྱིས་པ་གྲངས་མེད་ཁ་བཟས་བྱེད། །
སྟོད་འབེ་རེའི་ལུག་རྫོང་གོང་མ་གཅིག །
བར་བལ་པོའི་ལུག་རྫོང་བར་མ་གཉིས། །
སྨད་ཨ་མདོའི་ལུག་རྫོང་འོག་མ་གསུམ། །
ལུག་རྫོང་གསུམ་གྱི་ར་ལུག་ཕབ། །
ར་ཕོ་བརྒྱ་དེ་གཡས་ནས་བཤས། །
ར་མོ་བརྒྱ་དེ་གཡོན་ནས་བསད། །
ལུག་བརྒྱ་མང་པོ་ཁ་ལ་འདེབས། །
ཕོ་ལུག་བརྒྱ་དེ་གཡས་ལ་འཆའ། །
མོ་ལུག་བརྒྱ་དེ་གཡོན་ལ་འཆའ། །
ལུག་ཕྲུག་མང་པོ་ལྕེ་གཞུང་བཞག །
ད་རུང་བཟའ་རྔམ་འཐུང་རྔམ་བྱེད། །
བྱང་བདུད་ཕོ་འདྲེ་རྭ་ཅོ་ཅན། །
རྭ་ཕོ་ཧྲེང་ཕོ་འདོམ་བཅོ་བརྒྱད་དེ། །
མོ་ཧྲེང་ཟངས་ཀྱི་རྭ་ཅོ་ཡིན། །
རྭ་མོ་ཧྲེང་མོ་འདོམ་བཅོ་བརྒྱད་དེ། །
མོ་ཧྲེང་ཟངས་ཀྱི་རྭ་ཅོ་ཡིན། །
མགོ་བོ་རྫ་རི་རྔམ་ཆེན་ལ། །
དུག་སྦྲུལ་དཀར་པོའི་སྦྲུལ་དཀྲིས་བརྒྱབ། །
སྐེད་པ་ཕོ་འདོམ་གྲངས་མེད་ལ། །
དུག་སྦྲུལ་ནག་པོའི་སྦྲུལ་འཆིང་བརྒྱབ། །
ཀླུ་བདུད་གང་སར་ཤོར་འདྲ་རེད། །
བཙན་རྒོད་ཤ་ལ་རྔམས་འདྲ་རེད། །



291
སྐུ་གཅིག་བྱང་ལ་ཕེབས་དོན་གསུངས།
ཀླུ་བཙན་ཟེར་བ་དེ་ནས་བྱུང་། །
ཕོ་འདྲེ་ཀླུ་བཙན་འདྲེ་སྤུན་གསུམ། །
ཆེ་བར་ལྕགས་ཆུང་རྒྱལ་པོ་ཟེར། །
ཆུང་བར་སྨུག་ཆུང་རྒྱལ་པོ་ཟེར། །
འབྲིང་བ་ཨ་ཆུང་རྒྱལ་པོ་ཟེར། །
བདུད་གསུམ་འདུལ་བའི་དུས་ལ་བབས། །
བྱང་བདུད་ཕོ་འདྲེ་ཨ་ཆུང་དེ། །
ད་ལོ་དྲུག་ཅུ་རེ་དགུ་ཡིན། །
དགུ་ཟུར་ཐོག་ཏུ་མ་བཏུལ་ན། །
དེ་ནས་འདུལ་ཐབས་སླར་ནས་མེད། །
དེ་རིང་ཨ་མའི་སྐྱེས་བུ་ཁྱེད། །
མ་བཞུགས་མ་ལུ་མྱུར་དུ་བྱོན། །
ཤེལ་བྲག་འོད་ཀྱི་མཚོ་མོ་ནས། །
དགྲ་ལྷའི་གོ་མཚོན་སྣ་དགུ་བཞེས། །
སྐྱེས་བུའི་སྐུ་མཚོན་སྣ་དགུ་བཞེས། །
སྐྱེས་བུའི་སྐུ་ལ་གསོལ་རན་ཐལ། །
ཕ་ཟོག་གཏེར་ཁ་བཅོ་བརྒྱད་གཅིག །
ཕ་བུམ་རྟེན་མ་བཅུ་གཉིས་གཉིས། །
གཏེར་བཞེས་བཀྲ་ཤིས་རྟེན་འབྲེལ་འགྲིག །
སྟོད་རྒྱ་གར་ཆོས་སྐུའི་གདན་ས་ནས། །
རྟ་མཆོག་ཆོས་དབྱིངས་གཞལ་ཡས་ནས། །
མ་འགྲོས་རྟ་ཕོ་ཅང་ཤེས་དེ། །
ད་ལོ་ན་སོ་དང་པོ་ཡིན། །



292
བདུད་གླིང་གཡུལ་འགྱེད། །
རྒྱུག་བང་ཁ་རླུང་ལ་ཚད་རན་རེད། །
རྨིག་པ་ས་ལ་འདྲུད་ལེ་མིན། ། །
འདབ་ཆགས་བྱ་བྱེའུ་ཕར་ཚད་རེད། །
བར་མ་རླུང་གིས་ཟིན་ལེ་མིན། །
རྩ་རླུང་འཕྲུལ་གྱི་མི་རྟ་གཉིས། །
ད་རེས་བྱང་འདུལ་ཕེབས་དགོས་ཡོད། །
སྐྱེས་བུ་བྱང་ལ་ཕེབས་པའི་དུས། །
ལྷ་ཀླུ་གཉན་གྱི་དཔུང་རོགས་ཡོད། །
ལྷ་ཆེན་ཚངས་པ་དཀར་པོ་ལ། །
ལྷ་དམག་དུང་ཕྱུར་བཅོ་བརྒྱད་བསྐོར། །
བྱང་མའི་ཡུལ་ལ་ཕེབས་བཞིན་ཡོད། །
གཉན་ཆེན་སྐུ་ལྷ་གེར་འཛོ་ལ། །
གཉན་དམག་དགུ་ཁྲི་དགུ་འབུམ་བསྐོར། །
བྱང་གི་ཡུལ་ལ་ཕེབས་བཞིན་ཡོད། །
ཀླུ་རྒྱལ་གཙུག་ན་རིན་ཆེན་ལ། །
ཀླུ་དམག་ཁྲི་ཚོ་འབུམ་གྱིས་བསྐོར། །
ཡར་ཁམས་བྱང་ལ་ཕེབས་བཞིན་ཡོད། །
ཨ་ནེ་རྒོད་ལྕམ་དཀར་མོ་དང༌། །
མ་གྲུབ་པའི་གནམ་ནེ་དཀར་མོ་ངར། །
མ་མཁའ་འགྲོ་བྱེ་བ་འབུམ་གྱིས་བསྐོར། ། །
སྟོབས་རྒྱལ་པོ་ཁྱེད་དང་མཉམ་ཆས་ཡིན། ། །
དཔའ་དགྲ་ལྷའི་འཁོར་བ་བཅོ་བརྒྱད་གཅིག
ཆོས་སྐྱོང་མགོན་འཁོར་ཚོགས་དང་གཉིས། །



293
སྐུ་གཅིག་བྱང་ལ་ཕེབས་དོན་གསུངས།
སྟོབས་རྒྱལ་པོ་ཁྱེད་དང་མཉམ་ཆས་ཡིན། །
ཡར་ཁམས་བྱང་གི་རི་བརྒྱུད་ལ། །
ཤར་ལ་རྫོང་ཞིག་བཞེངས་ནས་ཡོད། །
ཤ་ཟན་ལྕགས་རི་བརྩེགས་དགུ་ཟེར། །
ལྷོ་ལ་རྫོང་ཞིག་བཞེངས་ནས་ཡོད། །
ཤ་རུས་རིམ་པ་གནམ་རྫོང་ཟེར། །
ནུབ་ལ་རྫོང་ཞིག་བཞེངས་ནས་ཡོད། །
བདུད་བླ་འབྲོང་རྭ་སྨུག་རྫོང་ཟེར། །
བྱང་ལ་རྫོང་ཞིག་བཞེངས་ནས་ཡོད། ། །
བདུད་མཁར་ཤོ་མོ་དགུ་བརྩེགས་ཟེར། །
བྱང་གཞུང་དཀྱིལ་ལ་རྫོང་ཞིག་ཡོད། །
མཁར་མཐོན་པོ་བྱ་རྒོད་སྤུངས་རི་ཟེར། །
མེ་བཟའ་ེསྨན་གྱི་ཕོ་བྲང་ཡིན། །
གླིང་ཨ་སྐྱིད་མེ་བཟའ་འབུམ་སྒྲོན་ཁོང་། །
བྱ་ཁུ་བྱུག་གནམ་ཆུ་སྒུག་འདྲ་ཡིན། ། །
ཁྱེད་སེང་ཆེན་ཕེབས་སྒུག་ཞུས་ནས་ཡོད། །
བྱང་ཕོ་འདྲེ་ཕབ་པའི་དཔུང་ཡ་ཡིན། །
ཞག་པོ་དགུ་བཅུ་གོ་དགུའི་ཐོག །
ཕོ་འདྲེར་ཐོད་མདའ་སྤྲོད་ལེ་དགོས། །
ཇུས་ད་རུང་ཅི་དགའ་རིམ་བཞིན་བལྟ། །
ཁྱེད་སྐྱེས་བུའི་ཐུགས་ལ་དེ་ལྟར་ཞོག །
མ་གོ་གླུ་ལ་སྐྱོར་རྒྱུ་མེད། །
ཅེས་གླུ་མཇུག་རྫོགས་པ་དང༌། མ་གནམ་ནེ་འཇའ་ཡལ་བ་ལྟར་མི་སྣང་



294
བདུད་གླིང་གཡུལ་འགྱེད།
བར་སོང་། ལུང་དེ་སྐྱེས་བུའི་ཐུགས་ལ་ཅུང་ཟད་མ་སོང་རུང༌། གོང་མ་ལྷ་
ཡི་ལུང་བཞིན་མ་བྱས་ན་མི་ཡོང་དགོངས་ནས་ནམ་མཁའ་ལངས་པ་དང་ལྷ་
མཁར་རྟེན་པའི་ཡང་སྟེང་ནས་ཁྲིམས་རྔ་ལེབ་ཆེན་བཅོ་བརྒྱད་ལ་འུར་བརྡུང་།
ཁྲིམས་དུང་ སྐད་པོ་ རྒྱང་བསྒྲགས་ལ་འུར་འབུད། དར་འཕྱར། འཁོར་་་
བརྡུང་། ཆ་དང་བང་མི་མངགས་ནས་འདུ་རར་འཛོམས་དགོས་པའི་བརྡ་
སྦྱོར་གསུངས་པ་དང་། རྒྱལ་པོའི་བཀའ་བཞིན་བྱེད་པའི་སྐབས། ཡབ་སེང་
བློན་རི་རྒྱལ་ལྷུན་པོ། མ་འགོག་བཟའ་ལྷ་མོ། སྨན་སེང་ལྕམ་འབྲུག་མོ།
ནེའུ་ཆུང་ལུ་གུ་ཚ་རུ་བཅས་པ་རྒྱལ་པོའི་གམ་དུ་བཅར་ནས་འབྲུག་མོས་རྒྱལ་
མཆོག་དམ་པ་ཅི་འདྲ་ལགས། མདང་སུམ་སྟོང་ཉིད་ནམ་མཁའ་ནས་འུར་སྒྲ་
ཆེན་པོ་ཞིག་བྱུང་། ཆོས་དབྱིངས་སུ་ ཡང་སྒྲ་ཆེན་པོ་བསྒྲགས་པས་དེ་ཡག་
རྟགས་རེད་དམ་སྡུག་རྟགས་རེད། ལ་ཆེན་ི ངར་ལོ་རྒྱུས་ཁ་ཤས་ཡོད་ཟེར་
ནས་གཡས་གསེར་ཟངས་ནང་ནས་ཆང་དང་། གཡོན་དངུལ་ཟངས་ནང་
ནས་ཇ། དུང་ཟངས་ནང་ནས་ཞོ་དང་འོ་མ་འདྲེན་བཞིན་རྒྱལ་མཆོག་ཁྱེད་ལ་
རྟགས་དང་རྫུ་འཕྲུལ་ཅི་འདྲ་བྱུང་། ལྷ་ཡི་ལུང་བསྟན་ཅི་འདྲ་ཡོད་ཅེས་ཞུས།
རྒྱལ་མཆོག་གེ་སར་གྱིས་གོང་མ་ལྷ་ཡི་ལུང་བསྟན་མང་པོ་བྱུང་། ལུང་
བསྟན་བྱུང་བའི་ལོ་རྒྱུས་རིམ་བཞིན་ཡོད་གསུང་བའི་སྐབས། ཕ་སྤྱི་དཔོན་
རོང་ཚ་ཁྲ་རྒན། གླིང་གི་ཆ་ཆེན་མི་བཞི། བློན་ཆེན། ཆེ་རྒྱུད། ཆུང་
རྒྱུད། འབྲིང་རྒྱུད་བཅས་ཀྱི་མི་ཆེན་རྣམས་གྲལ་རབ་སོ་སོར་འཁོད་པ་དང༌།
སྐུ་རྗེ་སྟོབས་ཀྱི་རྒྱལ་པོ་གེ་སར་གྱིས་གླུ་རྡོ་རྗེའི་དཔའ་ གླུར་ དྲངས་ནས་ལུང་་
བསྟན་བྱུང་ལུགས་ཀྱི་གླུ་འདི་འདྲ་ཞིག་བཞེས་སོ། །
གླུ་ཨ་ལ་ཐ་ལ་ཐ་ལ་རེད། །
ཐ་ལ་མོ་གླུ་ཡི་ལེན་ལུགས་རེད། །
གླུ་ཐེངས་གསུམ་ངག་གི་འགུག་ལུགས་རེད། །



སྐུ་གཅིག་བྱང་ལ་ཕེབས་དོན་གསུངས།
295
དུས་དེ་རིང་ལྷ་ཞིག་འབོད་ལེ་རེད། །
མཐོ་ནམ་མཁའ་ལྷ་ཡི་དཀྱིལ་འཁོར་ནས། །
བཅོམ་ལྡན་རྒྱལ་བ་རིགས་ལྔ་མཁྱེན། །
དེ་རིང་དཔའ་བོའི་གྲོགས་ལ་བྱོན། །
ཤར་རྒྱ་གར་ཆོས་སྐུའི་གདན་ས་ནས། །
བཅོམ་ལྡན་ཤཱཀྱ་ཐུབ་པ་མཁྱེན། །
དེ་རིང་སྐྱེས་བུའི་གྲོགས་ལ་བྱོན། །
དབུས་ལྷ་ས་དམར་པོའི་དབུ་རྩེ་ནས། །
ཇོ་བོ་ཤཱཀྱ་མུ་ནེ་མཁྱེན། །
འགྲོ་དྲུག་སེམས་ཅན་བདེ་ལ་འགོད། །
དམྱལ་བར་མ་ལྷུང་ཐུགས་རྗེས་གཟིགས། །
ཤར་གཡུ་ལོ་བཀོད་པའི་ཞིང་ཁམས་ནས། །
དུང་ལོ་འབར་བའི་གདན་སྟེང་ནས། །
མཐོ་གསེར་པོ་བརྩེགས་པའི་ཡང་སྟེང་ནས། །
མ་རྗེ་བཙུན་སྒྲོལ་མ་དཀར་སྔོན་རྣམས། །
དེ་རིང་དཔའ་བོའི་ཇུས་ལ་གཟིགས། །
ས་འདི་ཡི་ས་ངོ་མ་ཤེས་ན། །
ཤར་དག་པ་གླིང་གི་ས་ཆ་རེད། །
རྨ་དེལ་ཡག་སྟག་ཐང་ཁྲ་མོ་རེད། །
སྟག་མ་ཤི་པགས་པ་བརྐྱང་འདྲ་རེད། །
མི་ང་འདྲ་ང་ངོ་མ་ཤེས་ན། །
རྨ་སྨད་གཡུ་ལུང་སུམ་མདོ་ནས། །
དཔོན་ཆུང་ཇོ་རུ་རྒྱལ་པོ་ཟེར། །



296
བདུད་གླིང་གཡུལ་འགྱེད། །
ཕོ་ལོ་བཅུ་གསུམ་མ་སོན་གོང་། །
གླིང་དཀར་ཆགས་ལུགས་ང་ཡིས་བྱས། །
གདན་ས་གྲུ་བཞི་ང་ཡིས་རྩོད། །
འཁྲུངས་རབས་ལོ་རྒྱུས་འཛམ་གླིང་གྲགས། །
ལོ་ངོ་བཅུ་གསུམ་སོན་པའི་དུས། །
ངོ་མཚར་ཤེལ་བྲག་གཏེར་སྒོ་ཕྱེས། །
འཛམ་བུ་གླིང་གི་ལྷ་གཡང་གཅིག །
དགོས་འདོད་དགྲ་ལྷའི་གོ་མཚོན་གཉིས། །
བརྩིས་ན་གྲངས་མེད་བླངས་ལེ་ཡིན། །
ལྷ་མཁར་རྟེན་པའི་ནང་རྒྱུད་ལ། །
དགྲ་ངལ་ལོ་གཅིག་གསོ་དགོས་བསམ། །
དེ་རིང་ཉི་མའི་གདོང་གང་ལ། ། །
གོང་མ་ལྷ་ཡི་ལུང་བསྟན་བྱུང༌། །
དཔེ་བཞག་ན་འདྲ་མ་ཨེ་འདྲ་གདའ། །
རི་རབ་ལྷུན་པོའི་དབུ་རྩེ་ལ། ། །
ཁྱུང་ཆེན་བྱ་ཚང་འགྲིམ་ཉིན་མོ། །
དུག་སྦྲུལ་ནག་པོའི་བསུ་མ་བྱུང༌། །
ཁྱུང་ཆེན་མི་ལྡིང་ཀ་མེད་རེད། །
གངས་དཀར་མཐོན་པོའི་དབུ་རྩེ་ལ། །
དུང་སེང་གངས་རི་འགྲིམ་ཉིན་མོ། །
གཡུ་འབྲུག་སྔོན་མོས་ངར་སྒྲ་འབུད། །
གངས་སེང་མི་ངར་ཀ་མེད་རེད། །
རི་སྡོད་བྲེ་སེར་འབྲོང་ཆུང་ང་། །



སྐུ་གཅིག་བྱང་ལ་ཕེབས་དོན་གསུངས།
297
རྫ་གཡའི་རྩྭ་ཁ་འགྲིམ་ཉིན་མོ། །
གཡའ་གསེབ་གསའ་ཡིས་དཀྲོགས་ནས་བྱུང༌། །
འབྲོང་ཆུང་མི་ངར་ཀ་མེད་རེད། །
ན་ག་སྤང་རིའི་གཡས་ཟུར་ནས། །
ཤྭ་བ་སྤང་རྩྭ་ཟ་ཉིན་མོ། །
ཤ་ཁྱི་དམར་པོས་དེད་ནས་བྱུང༌། །
ཤཱ་ལ་དགུ་མི་རྒྱུག་ཀ་མེད་རེད། ། །
ལེབ་ཆེན་སྤང་ཁའི་གཡོན་ཟུར་ནས། །
རྐྱང་ཆུང་ཕྱོགས་གཞན་འགྲིམ་པའི་དུས། །
ལྷ་འདྲེས་འགེལ་ཁ་འགེལ་བཞོན་བྱེད། །
རྐྱང་ཆུང་མི་འདྲོགས་ཀ་མེད་རེད། ། །
ཙན་དན་ནགས་ཀྱི་དམར་ཡག་སྟག །
ལྷོ་རྫོང་ནགས་ཚལ་འགྲིམ་ཉིན་མོ། ། །
རྔོན་པས་ས་མདའ་བརྒྱབ་ནས་བྱུང་། །
རྒྱ་སྟག་མི་ངར་ཀ་མེད་རེད། །
རྒྱ་མཚོ་ཆེན་པོའི་དཀྱིལ་ཁ་ལ། །
གསེར་ཉ་ཆབ་ལ་རོལ་བའི་དུས། །
ལྕགས་ཀྱུ་ངར་མས་བཀུག་ནས་བྱུང་། །
གསེར་ཉ་མི་འཁྲུག་ཀ་མེད་རེད། །
གླིང་དཀར་དཔོན་ཆུང་ཇོ་རུ་ང་། །
རང་སར་ཇུས་མོ་སྐོར་བའི་དུས། །
ལྷ་བླ་མའི་ཆོས་འཁོར་སྒྲུབ་པའི་དུས། །
ལྷ་གོང་མས་ལུང་བསྟན་ཕབ་ནས་བྱུང་། །



298
བདུད་གླིང་གཡུལ་འགྱེད། །
ཁ་ཉིན་ཚངས་པ་དཀར་པོ་གཅིག །
གཉན་ཆེན་སྐུ་ལྷ་གེར་འཛོ་གཉིས། །
ཀླུ་རྒྱལ་གཙུག་ན་རིན་ཆེན་གསུམ། །
ལུང་བསྟན་མང་པོ་ཕབ་ནས་བྱུང༌། །
མ་བཞུགས་བྱང་འདུལ་འགྲོ་དགོས་གསུངས། །
མདང་སུམ་ཚེས་ཆེན་བཅུ་དགུའི་ནུབ། །
ནམ་ཕར་གསལ་ཕར་ལ་མ་གསལ་དུས། །
ནམ་ཚུར་གསལ་ཚུར་ལ་མ་གསལ་དུས། ། །
མ་གནམ་ཞེས་ལུང་བསྟན་ཕབ་ནས་བྱུང༌། །
ཡར་ཁམས་བྱང་མའི་རི་བརྒྱད་ལ། །
ཕོ་འདྲེས་མི་རྣམས་བཤས་ལ་ཕབ། །
ས་གཞི་ནམ་མཁར་བདུད་རླངས་འཁྲིགས། །
སྟེང་ནས་མི་ཁྲག་ཆར་པ་འབབ། ། །
བར་ནས་རྣམ་ཤེས་བུ་ཡུག་འཚུབ། །
འོག་ལ་ཐང་ཆེན་ཤ་རུས་ཁེངས། །
ལས་དེ་ཚོར་གཟིགས་ནས་བྱང་དུ་བྱོན། །
བྱང་གི་ཕོ་འདྲེ་ཀླུ་བཙན་དེ། །
ཕོ་ལོ་དྲུག་ཅུ་རེ་དགུ་རེད། །
ཕོ་ལོ་རེ་དགུར་ཐོད་མདའ་སྤྲོད། །
ཟེར་བའི་ལུང་བསྟན་བྱུང་བའི་དུས། །
ང་གེ་སར་མི་ངར་ཀ་མེད་རེད། །
གླིང་དཔའ་རྒོད་མི་འཛོམ་ཀ་མེད་རེད། །
བྱང་བདུད་འདུལ་མི་འགྲོ་ཀ་མེད་རེད། །



སྐུ་གཅིག་བྱང་ལ་ཕེབས་དོན་གསུངས།
299
ང་རྒྱལ་པོ་མི་འདུག་བྱང་ལ་འགྲོ །
ཉིན་ཞག་པོ་དགུ་བཅུ་གོ་དགུའི་ཐོག །
བདུད་ཕོ་འདྲེར་ཐོད་མདའ་སྤྲོད་རྒྱུ་ཡིན། །
སྨན་མེ་བཟའ་རང་སར་འཁྲིད་རྒྱུ་ཡིན། །
དེ་ཨེ་རེད་གླིང་གི་དཔའ་རྟུལ་རྣམས། །
ཐུགས་ཨེ་གོ་སྤྱི་དཔོན་རོང་ཚ་དཔོན། །
སྙན་ཨེ་གསན་སེང་ལྕམ་འབྲུག་མོ་སྨན། །
ཐུགས་ཨེ་སྐྱིད་ཡབ་ཡུམ་དྲིན་ཅན་མ། །
ཡབ་ཡུམ་ཐུགས་ལ་དེ་ལྟར་བཞེས། །
མ་གོ་གླུ་ལ་སྐྱོར་རྒྱུ་མེད། ། །
ཅེས་གླུ་དེ་ལྟར་བཞེས་པ་དང་། གླིང་པ་རྣམས་ཕར་ལྟ་ཚུར་ལྟ་བྱས་ནས་
འཇམ་ཐིང་ངེར་འདུག་པའི་སྐབས། ཇ་མ་སེང་ལྕམ་འབྲུག་མོའི་ཞལ་རས་
ཚེས་ཆེན་བཅོ་ལྔའི་དུང་ཟླ་ཤར་འདྲ་ལ་རྫ་ནག་པོ་ཆར་ནག་འཁྲིགས་འདྲ་ཞིག་
བུས་ནས་སྟོང་འཇུག་མེད་པའི་གླུ་འདི་འདྲ་ཞིག་ཕུལ་ལོ། །
གླུ་ཨ་ལ་ཐ་ལ་ཐ་ལ་རེད། །
ཐ་ལ་མོ་གླུ་ཡི་ལེན་ལུགས་རེད། །
དུས་དེ་རིང་ལྷ་ཞིག་འབོད་ལེ་འདི། །
གནས་རབ་རྫོགས་པའི་ཞིང་ཁམས་ནས། །
མ་ཡུམ་ཤེས་རབ་ཕར་ཕྱིན་མཁྱེན། །
ཐུགས་རྗེའི་བྱིན་རླབས་ང་ལ་སྩོལ། །
གནས་འོག་མིན་ཅན་གྱི་ཞིང་ཁམས་ནས། །
མ་རྒྱུད་མཁའ་འགྲོ་སྡེ་ལྔ་མཁྱེན། །
མཁའ་སྤྱོད་མ་ཡིས་ཁ་འཛིན་མཛོད། །



300
བདུད་གླིང་གཡུལ་འགྱེད། །
དུས་གསུམ་ཆོས་དབྱིངས་ཕོ་བྲང་ནས། །
མ་ཡུམ་རྡོ་རྗེ་ཕག་མོ་མཁྱེན། །
དེ་རིང་བུ་མོའི་ཇུས་ལ་གཟིགས། །
ས་འདི་ས་ངོ་མ་ཤེས་ན། །
ཚོམས་ཆེན་ཀ་བ་སྟོང་ལྡན་རེད། །
སྨན་ང་འདྲ་ང་ངོ་མ་ཤེས་ན། །
སྐྱེ་བ་འདི་ཡི་སྔོན་མའི་དུས། །
མ་སྒྲོལ་མ་དཀར་པོའི་སྐྱེ་བ་ཡིན། །
མ་མཁའ་འགྲོ་གཞན་དང་འདྲ་ལེ་མིན། །
གླུ་འདི་ཡི་གླུ་ངོ་མ་ཤེས་ན། །
འབྲུག་མོའི་དགུ་སེང་དྲུག་འགྱུར་ཟེར། །
ང་སྐྱ་ལོ་ཚང་ནས་ཇ་མར་ཡོང་། །
སྐུ་མཁར་བཟུང་ནས་ལོ་གཅིག་སོང་། །
ད་རུང་མཁར་ལ་གདན་རྒྱུ་མེད། །
ཁྱེད་དེ་སྔ་ཉི་མའི་ཕན་ཆོད་ལ། །
དགུང་ལོ་བཅུ་གསུམ་མ་སོན་གོང་། །
སྐྲ་ར་ར་བ་དེ་ཡར་ལ་ཟིང་། །
རུ་རུ་བ་དེ་མར་ལ་འཛར། །
ཤིག་སྲོ་མ་གཉིས་ཀྱིས་ཚང་གདན་བུས། །
སྣབས་ཡར་སྣབས་བ་དེ་ངོ་གདོང་འབགས། །
མར་སྣབས་བ་དེ་བྲང་ལ་འཛར། །
ཁྭ་ཏ་འདྲ་བའི་ནག་ཙམ་གཅིག །
འུག་པ་འདྲ་བའི་སེར་ཙམ་གཉིས། །



སྐུ་གཅིག་བྱང་ལ་ཕེབས་དོན་གསུངས།
301
དེ་རྣམས་ཇོ་རུས་སྤྲུལ་ལེ་རེད། །
སྐུ་མདོག་དེ་འདྲ་བསྟན་ལེ་དེ། །
སྡུག་པོའི་མུན་པ་རུབ་ནས་ཐལ། །
སྡུག་ཐག་ཆོད་ཨ་འབྲུག་ང་རང་སྡུག །
ལ་ཞོར་ནེའུ་ཆུང་བྱ་མོ་སྡུག །
ད་ན་ནིང་ལོ་ཡི་ལོ་ངོའི་ཐོག །
ཁྱེད་དགུང་ལོ་བཅུ་གསུམ་སོན་པའི་དུས། །
དཔའ་རྩལ་དྲུག་སྐུ་ལ་འཛོམས་པའི་དུས། །
རྨ་ཤེལ་བྲག་གཏེར་ཁ་འབྱེད་ཉིན་མོ། །
གླིང་དཔའ་རྟུལ་རྟ་རྒྱུག་འགྲན་ཉིན་མོ། །
སྐུ་ངོ་མའི་སྐུ་མདོག་ཁྱེད་ཀྱིས་བཏོན། །
ཚེས་བཅོ་ལྔའི་དུང་ཟླ་ཤར་འདྲ་རེད། །
གངས་དཀར་ཡག་ཉི་ཟེར་ཕོག་འདྲ་རེད། །
ངོ་མཚར་བའི་ལྟད་མོ་ངེད་ཚོས་མཐོང་། །
སྐྱིད་སྐུ་མཁར་ལྷན་ཅིག་འཛོམས་པའི་དུས། །
ལྷ་ཡི་ལུང་བསྟན་བྱུང་ལེ་ཟེར། །
ཡར་ཁམས་བྱང་ལ་བྱོན་གྱི་ཟེར། །
ལྷ་ཡི་ལུང་བསྟན་ཨེ་ཡིན་ཞེ། །
ཕོ་འདྲེའི་རྟགས་རྫུན་མ་རེད་ཞེ། །
འཕྲུལ་མོའི་རྗེས་འབྲངས་མ་རེད་ཞེ། །
ཡར་ཁམས་བྱང་གི་རི་བརྒྱད་ཀྱི། །
ཕོ་འདྲེ་ཀླུ་བཙན་རྒྱལ་པོ་ཁོ། །
འདུལ་དགོས་སྔོན་གྱི་བསྐོས་ཐང་རེད། །



302
བདུད་གླིང་གཡུལ་འགྱེད།
ཁབ་རྒྱུ་ཁབ་ཚེར་མ་བསྔོག་འདྲ་ཞིག །
མདའ་ཉག་ཕྲན་འཕངས་པའི་དུས་ཤིག་ཡོད། །
དུས་དེ་རིང་གཏམ་གྱི་རྡོག་ཁ་ལ། །
ལས་འཚབ་འཚུབ་བྱ་བར་འབྲས་བུ་མེད། །
བུ་དཔའ་བོ་དགྲ་ཁར་ཧར་མཆོང་བྱེད། །
དགྲ་མ་ཐུབ་དཔའ་བོ་ཕྱིར་བགྲོད་བརྒྱབ། །
ལས་དེ་འདྲ་བྱུང་ན་ངོ་རེ་ཚ། །
དཔོན་ཇོ་རུ་བྱང་ལ་ཤོར་ཤོར་དེ། །
བདུད་ཕོ་འདྲེ་འདུལ་བར་ཨེ་ཡིན་ཞེ། །
སྨན་བུ་མོའི་ར་མདར་ཡིན་ལེ་འདྲ། །
བྱང་ཁྲི་ཤོག་མེ་བཟའ་འབུམ་སྒྲོན་དེ། །
གླིང་ཨ་སྐྱིད་ཚང་གི་བུ་མོ་རེད། །
ལྟ་བ་མཐོ་ལེ་ནམ་མཁར་མཉམ། །
གནམ་ཨ་སྔོན་ཞྭ་མོ་གྱོན་མི་རེད། །
སྤྲིན་དཀར་པོ་ཨོག་སྒྲོག་རྒྱག་མི་རེད། །
ཁ་ཧམ་གཏམ་རྫ་རི་ཉིལ་ཉིལ་རེད། །
གཏམ་ཧམ་བཤད་རྫུན་མགོ་སྐོར་མི་རེད། །
ཁ་ཧམ་ཆེན་འཛམ་གླིང་གྲགས་ལེ་རེད། །
ཁྱོད་རྒྱལ་པོ་བྱང་འདུལ་འགྲོ་ལེ་དེ། །
དོན་ངོ་མ་མེ་བཟའི་རྗེས་འབྲངས་འདྲ། །
ངོ་ཚ་ལེ་ཨེ་ཤེས་སེང་ཆེན་དཔོན། །
ཞབས་འདྲེན་ལེ་ཨེ་ཤེས་ཇོ་རུ་ཕོ། །
གལ་སྲིད་བྱང་ལ་བྱོན་ཟེར་ན། །



303
སྐུ་གཅིག་བྱང་ལ་ཕེབས་དོན་གསུངས།
ང་འབྲུག་མོ་མི་འདུག་བྱོན་རྒྱུ་ཡིན། །
ཤི་ཟེར་ཡང་སྔོན་གྱི་བསྐོས་ཐང་རེད། །
དཔེ་བཞག་ན་འདྲ་མ་ཨེ་འདྲ་གདའ། །
སྤང་ལེབ་ཆེན་ཞིག་གི་གཡས་ཟུར་ནས། །
ཤ་ཕོ་མོ་མང་པོ་འགྲོ་ཞེ་གདའ། །
ཤ་ཕོ་ཆེན་རི་རྩེ་འགྲིམ་ཞེ་གདའ། །
ཤེའུ་ཆུང་བར་ལ་རྒྱུག་ཞེ་གདའ། ། །
ཤ་ཨ་མ་རྗེས་ལ་འགྲོ་ཞེ་གདའ། །
མཐོ་ནམ་མཁར་བྱ་གསུམ་འཕུར་ཞེ་གདའ། །
བྱ་ཕོ་བྱ་ནམ་འཕང་རྩེ་ནས་གཅོད། །
བྱ་བྱིའུ་ཆུང་གཤོག་ཕྲུག་བར་དུ་བཙུད། །
བྱ་མོ་བྱ་ནམ་འཕང་འོག་ནས་གཅོད། །
ཁྱེད་གེ་སར་མ་བཞུགས་བྱོན་གྱི་ཟེར། །
སྐུ་མི་གཅིག་རྟ་གཅིག་འགྲོ་མི་ཟེར། །
རྡོག་བདེ་མོ་ཞིག་ལ་མངགས་ལེ་མིན། །
ང་ཇ་མ་རྗེས་སུ་ཡོང་ལེ་ཡིན། །
ཆུང་ནེའུ་ཆུང་མཉམ་དུ་འཁྲིད་རྒྱུ་ཡིན། །
གླིང་ཚོ་ཆེན་དཔའ་རྟུལ་འཛོམས་པའི་སར། །
ཁྱེད་མི་དངངས་གླུ་ལེན་ད་རུང་ཡོད། །
དཔོན་ལྷ་སྲས་ཐུགས་ལ་ཞིབ་པར་དགོངས། །
ཡུམ་ཆེན་འགོག་བཟའ་ལྷ་མོ་གཅིག །
ཡབ་ཆེན་སེང་བློན་རི་རྒྱལ་གཉིས། །
གླིང་དཀར་ཆ་ཆེན་མི་བཞི་གསུམ། །



304
བདུད་གླིང་གཡུལ་འགྱེད།
ཇ་མ་ཨ་འབྲུག་ནེའུ་ཆུང་བཞི། །
རྡོག་བདེ་མོར་གཡུགས་ནས་འགྲོ་དགོས་བསམ། །
རྡོག་བདེ་མོའི་ཇུས་དེ་ཨེ་འགྲུབ་ཞེ། །
དཔོན་ཇོ་རུའི་ཐུགས་ལ་དེ་ལྟར་བཞེས། །
སྨན་བུ་མོའི་གླུ་ལ་སྐྱོར་རྒྱུ་མེད། །
ཅེས་གླུ་མཇུག་རྫོགས་པ་དང་། ཡབ་སེང་བློན། ཡུམ་འགོག་བཟའ་
བཅས་པ་ཅི་གསུང་མེད་པར་བཞུགས་པའི་སྐབས། གླིང་གི་དཔའ་རྟུལ་སུམ་
ཅུ་གོ་ཁྲབ་འཇའ་ཚོན་ཤར་ལེར་རྨ་དེལ་ཡག་སྟག་ཐང་ཁྲ་མོར་འཛོམས། ཕ་བུ་
དང་དཔའ་རྟུལ་རྣམས་གྲལ་རབ་སོ་སོར་རིམ་བཞིན་འཁོད་ནས་གཡས་གྲལ་ཉི་
མ་ཤར་འདྲ། གཡོན་གྲལ་ཟླ་བ་ཚེས་འདྲ། དཀྱིལ་གྲལ་སྐར་ཚོགས་བཀྲམ་
འདྲ། མཐའ་གྲལ་མེ་ཏོག་བརྒྱུས་འདྲ་བྱས་ནས་ཡོད་པ་དང་། གསེར་ཁྲི་
རིན་ཆེན་འབར་བའི་ཡང་སྟེང་དུ་འགྲན་མེད་སྟོབས་ཀྱི་རྒྱལ་པོ་ཚེས་བཅོ་ལྔའི་
དུང་ཟླ་ཤར་བ་ལྟ་བུ་མཛད་ནས་བཞུགས། གླིང་གི་མོ་སྨན་རྣམས་ཀྱིས་བཞིན་
འཛུམ་པའི་ངང་ཇ་ཆང་ཡིད་དུ་ཚིམས་པར་དྲངས་ནས་དགའ་སྐྱིད་ངང་་་་་་
བཞུགས་པའི་སྐབས་དེར་གཡུ་ཁྲི་སྔོན་མོའི་ཁ་སྤྲོད། དུང་ཁྲི་དཀར་པོའི་ཡང་
སྟེང་ནས་གདོང་འབུམ་པའི་ཞལ་ལུ་དཀར་པོས་འགྲན་མེད་སྟོབས་ཀྱི་གེ་སར་
རྒྱལ་པོར་གླུ་འདི་སྐད་ཅིག་ཕུལ་ལོ། །
གླུ་ཨ་ལ་ཐ་ལ་ཐ་ལ་རེད། །
ཐ་ལ་མོ་གླུ་ཡི་ལེན་ལུགས་རེད། །
གླུ་ཐེངས་གསུམ་ངག་གི་འགུག་ལུགས་རེད། །
དུས་དེ་རིང་ལྷ་ཞིག་འབོད་ལ་འདི། །
གནས་རབ་རྒྱལ་བའི་ཕོ་བྲང་ནས། །
བཅོམ་ལྡན་རྣམ་པར་སྣང་མཛད་མཁྱེན། །



305
སྐུ་གཅིག་བྱང་ལ་ཕེབས་དོན་གསུངས།
གསང་བ་འདུས་པའི་དཀྱིལ་འཁོར་ནས། །
ལྷ་ཆེན་ངང་ཡག་རྒྱལ་པོ་མཁྱེན། །
ལྷ་འདི་འདྲ་ཡན་ལ་འབོད་ལེ་མིན། །
ས་འདི་ཡི་ས་ངོ་མ་ཤེས་ན། །
རྨ་དེལ་ཡག་སྟག་ཐང་ཁྲ་མོ་རེད། །
སྟག་མ་ཤི་པགས་པ་བརྐྱངས་འདྲ་རེད། །
ཚོམས་ཆེན་ཀ་བ་སྟོང་ལྡན་འདི། །
སངས་རྒྱས་སྟོང་དང་རྩ་གཉིས་བསྐོར། །
སྒོ་ཆེན་བརྒྱ་དང་བརྒྱད་ཅུ་འདི། །
ཞི་ཁྲོ་དམ་པ་རིགས་བརྒྱ་བསྐོར། །
ལྷ་ཚོགས་འཁོར་བ་རྟེན་འབྲེལ་བཟང་། །
གྲལ་རབ་དགུ་བཅུའི་ནང་རྒྱུད་ནས། །
དུང་ཁྲི་དཀར་མོའི་ཡང་སྟེང་ནས། ། །
མི་ང་འདྲ་ང་ངོ་མ་ཤེས་ན། །
རྫོང་མི་འགྱུར་དངུལ་ཆུ་ཁྲོ་རྫོང་ནས། །
དཔའ་མི་འགྱུར་འབུམ་པའི་ཞལ་ལུ་ཡིན། །
ལྷོ་འཛམ་བུ་གླིང་གི་མངའ་ཞབས་ལ། །
ཕོ་ང་དང་འགྲན་མི་དཀའ་མོ་ཡིན། །
འགྲན་བསམ་པའི་མི་དེ་མང་ལེ་རེད། །
ཐུབ་བསམ་པའི་མི་དེ་ཁག་པོ་རེད། །
གླུ་འདི་ཡི་གླུ་ངོ་མ་ཤེས་ན། །
གླུ་འདི་ལ་དཀར་མོ་དྲུག་འགྱུར་ཟེར། །
མཐོ་བ་རི་ཤིང་རྩེ་ནས་ཉོན། །



306
བདུད་གླིང་གཡུལ་འགྱེད།
དམའ་བ་ཆུ་ཤིང་འགྲམ་ནས་ཉོན། །
ཉན་བསམ་ན་རྣ་བ་ཀྲོང་ནས་ཉོན། །
ལྟ་བསམ་ན་སྤྱན་མིག་བགྲད་ནས་ལྟོས། ། །
མཐོ་རིན་ཆེན་གསེར་ཁྲིའི་ཡང་སྟེང་ནས། །
ཁྱེད་སྟོབས་ཀྱི་སྐྱེས་བུ་ང་ལ་གསོན། །
ལྷ་གོང་མས་མ་བཞག་གེ་སར་ཕབ། །
ཁྱེད་སྐྱེས་བུ་མ་བཞག་དཔའ་རྟུལ་ཕབ། །
ཕོ་དཔའ་བོས་མ་བཞག་ལས་དམག་ཕབ། །
དཀྱུས་ལས་དམག་མ་བཞག་འོག་རྟ་ཕབ། །
ཕབ་ཕབ་འགྲོ་དུས་ཡོད་ལེ་རེད། །
ཚབ་ཚབ་ལས་ཀྱིས་ཕན་ལེ་མིན། །
ཕོ་དཔའ་མེད་དཔུང་པ་འཕྱར་ལེ་དེ། །
དོན་སྔོ་ལོ་རང་གི་འཕྱར་ལེ་རེད། ། །
རྟ་འགྲོས་མེད་འདུར་རྒྱུག་བྱེད་ལེ་དེ། །
འཕྱ་མི་ཁ་དམངས་དཀྱིལ་འཇོག་ལེ་རེད། །
རྟ་གསར་བང་ཁ་བསྡུར་ལེ་དེ། །
ཨ་ཆེན་ཐང་ལ་སོང་ན་ཡང༌། །
མཐོན་པོའི་ལ་ཁར་འགྲོ་ལེ་མིན། །
མི་གསར་ཁ་གཏམ་ཆེ་ལེ་དེ། །
ཕོ་ཀླད་མེད་གདོང་ལ་སོང་ན་ཡང་། །
དཔོན་ཆེན་པོའི་ཁྲིམས་སར་འགྲོ་ལེ་མིན། །
དེ་རེད་གདའ་ཨེ་དགོངས་གེ་སར་དཔོན། །
ཁྱེད་སྐྱེས་བུ་སེང་ཆེན་རྒྱལ་པོ་ལ། །



307
སྐུ་གཅིག་བྱང་ལ་ཕེབས་དོན་གསུངས། །
ལྷ་གོང་མའི་ལུང་བསྟན་ཕབ་བྱུང་ཟེར། །
མི་གཅིག་ཁེར་རྒྱུག་བྱེད་ཀྱི་ཟེར། །
རྟ་གཅིག་ནར་རྒྱུག་བྱེད་ཀྱི་ཟེར། །
མཚོན་གཅིག་བྱང་ལ་འདྲེན་གྱི་ཟེར། །
ཟེར་ཟེར་ཁ་འུར་ཆེ་ལེ་རེད། །
ཐག་ཉེ་མོ་མིག་གིས་མ་མཐོང་ཡང་། །
རྒྱང་རིང་པོ་རྣ་བས་ཐོས་ཚུལ་ལ། ། །
ཕོ་འདྲེ་ཀླུ་བཙན་རྒྱལ་པོ་དེ། །
སྟོབས་ལ་འགྲན་ཁ་མེད་ལེ་ཟེར། །
ཁ་ཡར་ཁ་ལྕགས་ཀྱི་མཆེ་བ་ཟེར། །
མར་ཁ་ཟངས་ཀྱི་མཆེ་བ་ཟེར། །
ཞོགས་པ་བྱིས་བརྒྱ་ཁ་ཟས་བྱེད། །
ཉིན་མོ་ཕོ་བརྒྱ་ཁ་ཟས་བྱེད། །
དགོང་མོ་མོ་བརྒྱ་ཁ་ཟས་བྱེད། །
བདུད་ཁ་འཆའ་གདངས་བྱེད་པའི་དུས། །
སྟོང་གསུམ་ཐམས་ཅད་ཁྲག་གིས་ཁེངས། །
གཤོང་གསུམ་ཡོད་ཚད་རོ་ཡིས་ཁེངས། །
ཁ་མཆེ་བ་བཤན་གྲི་ངར་མ་ཟེར། །
བདུད་རྭ་ཅོར་དོ་ཡ་མེད་ལེ་ཟེར། །
རྭ་ཕོ་རིང་འདོམས་པ་བཅོ་བརྒྱད་དེ། །
ངར་མ་ལྕགས་ཀྱི་རྭ་ཅོ་ཟེར། །
རྭ་མོ་རིང་འདོམས་པ་བཅུ་དགུ་དེ། །
དམར་པོ་ཟངས་ཀྱི་རྭ་ཅོ་ཟེར། །



308
བདུད་གླིང་གཡུལ་འགྱེད།
འཇིགས་གཤིན་རྗེ་བདུད་ཀྱི་དཔའ་བོ་ལ། །
གླིང་ཇོ་རུའི་དཔའ་གཏམ་ཨེ་འགྲོ་ཞེ། །
ཁྱོད་བྱང་ལ་ཁེར་འགྲོ་བྱེད་ལེ་དེ། །
ལྷ་གོང་མའི་ལུང་བསྟན་ཡིན་ལེ་ཟེར། །
སྨན་མེ་བཟའི་འདུག་ཇུས་འགྲིག་ལེ་ཟེར། །
ཞིབ་དཔྱད་ན་ལུང་བསྟན་ཨེ་ཡིན་ཞེ། །
གཅིག་བྱས་ན་མེ་བཟའི་གཡོ་འཕྲུལ་རེད། །
ཡང་མིན་ན་བདུད་ཀྱི་བར་ཆད་རེད། །
དོན་ཅི་ཡིན་ཞིབ་པར་དཔྱད་ན་དགའ། །
རྒྱ་ལ་ཆེན་གཏམ་གྱི་རྡོག་ཁ་ལ། །
གླིང་སེང་ཆེན་སྐུ་གཅིག་བྱོན་ཟེར་ན། །
ངེད་མི་སྡོད་གླིང་དཀར་དཔའ་བོ་རྣམས། །
སྐུ་ཀེག་ལ་འཁེལ་ཡང་འགྲོ་ཇུས་བྱེད། །
དཔེ་བཞག་ན་འདྲ་མ་ཨེ་འདྲ་ཡོད། །
མི་ངོ་རེ་ལ་མིང་རེ་ཡོད། །
འདོ་རྟ་རེ་ལ་སྣ་རེ་ཡོད། །
མཚོན་ཆ་རེ་ལ་ཡུ་རེ་ཡོད། །
དཔོན་འགྲོ་སར་བློན་གཡོག་འགྲོ་དགོས་རེད། །
གཡས་རུ་དཀར་རུ་འབུམ་པའི་རུ། །
དམག་ཁྲི་དམག་ལྔ་རེ་ཧྲག་བསྡུས་བྱེད། །
གཡོན་རུ་ནག་རུ་སྟག་རོང་ཤོག །
དམག་འཕྲུ་ནག་ཁྲི་དམག་ལྔ་ཡིས་བསྐོར། །
དཀྱིལ་རུ་རུ་ཆེན་རེ་རེ་ནས། །



སྐུ་གཅིག་བྱང་ལ་ཕེབས་དོན་གསུངས། །
309
དམག་འཕྲུ་སེར་ལས་དམག་ཁྲི་ལྔ་བསྐོར། །
བྱང་དགྲ་འདྲེའི་ཁས་ལེན་འགྲོ་དགོས་ཡོད། །
ཕོ་དང་དཔའ་བོ་དཔུང་སྡེབ་བྱེད། །
སྨན་དང་རྒྱན་གོས་ཆ་སྒྲིག་བྱེད། །
རྟ་དང་སྒ་སྲབ་རང་སྒྲིག་བྱེད། །
འདོ་བ་སྨུག་ཆུང་མཉམ་སྒྲིག་བྱེད། །
དཔོན་དང་བློན་པོ་འཁོར་སྒྲིག་བྱེད། །
དེ་ཚོ་གླིང་དཀར་ཐུགས་ལ་ཞོག །
གཙོ་ཆེན་སེང་ཆེན་དགོངས་པར་མཛོད། །
གླུ་མཐོལ་བ་སོང་ན་བཟོད་པ་བཞེས། །
ངག་འཆལ་བ་སོང་ན་མཐོལ་ལོ་བཤགས། །
གླུ་དེ་ལྟར་ཕུལ་བ་དང་། འགྲན་མེད་སྟོབས་ཀྱི་རྒྱལ་པོ་གེ་སར་ནོར་བུ་
དགྲ་འདུལ་ན་རེ། གདོང་འབུམ་པའི་ཞལ་ལུ་དཀར་པོས་གསུངས་པའི་་་
གཏམ་དེ་ཡག་ལེ་རེད། དཔོན་ཐར་སར་གཡོག་ཐར། རྟ་ཐར་སར་སྒ་ཐར་
ཟེར་བ་བསྐོས་ཐང་རེད། བྱང་ལ་འགྲོ་ལུགས་ཀྱི་ལོ་ རྒྱུས་ རིམ་བཞིན་ཡོད།
ད་གླིང་གི་དཔོན་རབ་བཅོ་བརྒྱད་གསོན་གསུངས་ནས་རྒྱུ་ཚ་བཅས་པར་གླུ་འདི་
བཞེས་སོ། །
གླུ་ཨ་ལ་ཐ་ལ་ཐ་ལ་རེད། །
ཐ་ལ་མོ་གླུ་ཡི་ལེན་ལུགས་རེད། །
གླུ་ཐེངས་གསུམ་ངག་གི་འགུག་ལུགས་རེད། །
དུས་དེ་རིང་ལྷ་ཞིག་འབོད་ལེ་འདི། །
ལྷ་ཡར་མཁྱེན་ཚངས་པ་དཀར་པོ་མཁྱེན། །
བར་མཁྱེན་གཉན་ཆེན་སྐུ་ལྷ་མཁྱེན། །



310
བདུད་གླིང་གཡུལ་འགྱེད། །
མར་མཁྱེན་ཀླུ་རྒྱལ་གཙུག་ན་མཁྱེན། །
དཔའ་དགྲ་ལྷ་ཝེར་མས་ཁ་འཛིན་མཛོད། །
ལྷ་ཆོས་སྐྱོང་སྲུང་མས་གླུ་སྣ་དྲོངས། །
ས་འདི་ཡི་ས་ངོ་མ་ཤེས་ན། །
ཚོམས་ཆེན་ཀ་བ་སྟོང་ལྡན་ལ། །
མཐོ་ཡང་སྟེང་གསེར་ཁྲི་གནོན་མི་དེ། །
ང་འགྲན་མེད་གེ་སར་རྒྱལ་པོ་ཡིན། །
དུས་གནམ་ལོ་གསར་དུ་ཚེས་པའི་ཐོག །
ཕོ་ལོ་ལྔ་གསུམ་བཅོ་ལྔ་ཡིན། །
རྩལ་དྲུག་ལུས་ལ་འཛོམས་ལེ་ཡིན། །
བྱ་གསར་གཤོག་སྒྲོ་རྒྱས་ལ་འདི། ། །
མཐོ་ནམ་མཁར་ནམ་འཕངས་གཅོད་ཉིན་མོ། །
རླུང་ཟེར་མ་གཉིས་ལ་སྐྲག་ལེ་མིན། །
རྟ་གསར་བང་ཁ་རྒྱུག་ལེ་འདི། །
བདེ་མོའི་ཐང་ལ་འགྲོས་ཆེན་བསྐོར། །
ལ་མཐོན་པོ་རྒྱག་དུས་འཇིགས་ལེ་མིན། །
ང་མི་ཆུང་ཕོ་གསར་རྒོད་ལེ་འདི། །
བདུད་ཕོ་འདྲེའི་གདོང་ལ་དཔའ་ངར་ངོམས། །
དགྲ་བདུད་ཆེན་བཞི་ལ་ཞེད་ལེ་མིན། །
དེ་རིང་འབུམ་པའི་ཞལ་ལུ་དཔོན། །
གསོན་དང་འདྲ་མ་འགའ་རེ་ཡོད། །
ཡར་ཁམས་བྱང་མའི་རི་བརྒྱད་ཀྱི། །
ཕོ་འདྲེ་ཀླུ་བཙན་རྒྱལ་པོ་དེ། །



311
སྐུ་གཅིག་བྱང་ལ་ཕེབས་དོན་གསུངས།
རྡོག་བདེ་མོ་ཞིག་ལ་ཐུབ་ལེ་མིན། །
མཚོན་རྣོ་པོ་གཡུགས་པའི་ཤ་ལམ་གཅིག །
རྟ་མགྱོགས་པོ་རྒྱུག་པའི་བང་ཁ་གཉིས། །
དཔའ་ཧྲག་བསྡུས་བྱས་པའི་དཔུང་སྒར་གསུམ། །
བྱང་ཕོ་འདྲེའི་གདོང་ལ་འགྲོ་ལེ་མིན། །
དང་པོ་བྱང་ལ་བྱོན་པའི་དུས། །
བྱང་གཡང་མའི་མཐོངས་ཀྱི་ཚུར་མཐའ་ལ། །
བྱང་དམར་ཐང་སྐྱ་མོའི་མཇུག་ངོགས་ནང་། །
འདྲེ་སྲིན་པོ་གཉིས་ཀྱིས་འདུ་ར་ཚོགས། །
འདུ་རར་ཐེའུ་རང་བཅུ་གསུམ་ཡོད། །
རླུང་གི་རྐྱལ་པ་ཁ་གདང་ཟེར། །
ས་དེ་ནས་ཐར་བ་དཀའ་མོ་ཡིན། །
བྱང་གཡའ་མ་རི་ཡི་ཡར་གོང་ལ། །
རླུང་ལྷག་པ་གཉིས་དེ་མདའ་ལས་ཚ། །
དྲོད་ཉི་མ་མེ་སྤུངས་ག་ན་ཡོད། །
མགོ་ཝ་ཞྭ་དྲིན་ཆེན་ཨ་ཕ་རེད། །
ལུས་ཚ་རུ་དྲིན་ཆེན་ཨ་མ་རེད། །
དེ་ཡོད་ཀྱང་ཐར་བ་དཀའ་ལེ་ཡིན། །
རི་གཟར་དེ་ཡི་གཡས་ཟུར་ལ། །
ཐེའུ་རང་ཡུམ་ཆེན་མཁན་མོ་གནས། །
ཐེའུ་རང་སུམ་བརྒྱ་དྲུག་ཅུ་ཡོད། །
དེ་ཚོའི་གདོང་ལེན་ཁག་པོ་རེད། །
དེ་ནས་རིམ་བཞིན་བྱོན་པའི་དུས། །
།



312
བདུད་གླིང་གཡུལ་འགྱེད། །
བདུད་ཐང་དམར་པོ་ཞེས་པའི་སར། །
ཤ་བཟའ་བདུད་ཀྱི་བཤས་ར་ཡོད། །
བདུད་མི་གཟན་མི་ཤ་བཟས་བཟས་ནས། །
ཐང་ཆེན་མང་པོ་མི་མགོས་ཁེངས། །
ཐང་ཆུང་མང་པོ་རྟ་མགོས་ཁེངས། །
ཐང་ཡོད་ཐམས་ཅད་རུས་པས་ཁེངས། །
ས་དེ་ལ་གོམ་བགྲོད་བྱེད་ས་མེད། །
དེ་ནས་ཡར་ལ་བྱོན་པའི་དུས། །
ཀླུ་བཙན་སྒོ་སྲུང་དང་པོ་ཡོད། །
ཀླུ་བཙན་སྒོ་སྲུང་དང་པོ་དེར། །
མེ་ཆུ་རླུང་གསུམ་འཐབ་ནས་ཡོད། །
ཟེར་མའི་རླུང་དམར་གང་སར་འབུད། །
དམར་མོའི་མེ་ལྕེ་གང་སར་མཆེད། །
ཆར་ཆུའི་ཆུ་རྒོད་གང་སར་རྒྱུག །
ས་དེ་ནས་ཐར་ས་ལར་ནས་མེད། །
ས་བདག་ཨ་ལྕམ་དཀར་མོ་རེད། །
ས་བདག་གངས་ནས་འོང་བའི་དུས། །
སེང་ཕོ་ཐོང་གཡུ་རལ་ཉིལ་སེ་བཞོན། །
སྐད་འུར་སྒྲ་གནམ་ས་གཉིས་དེ་གཡོ། །
འདྲེ་སྲིན་པོ་གཉིས་དེ་རོགས་སུ་འཁྲིད། །
འདྲེ་ཕོ་འདྲེ་སྐར་ཚོགས་སྒྱུར་མི་རེད། །
མཐོ་སྐར་ཚོགས་གྲལ་ལ་འགོད་མི་རེད། །
ཕོ་སྲོག་མེད་སྲོག་ཡོད་ཐར་ས་མེད། །



313
སྐུ་གཅིག་བྱང་ལ་ཕེབས་དོན་གསུངས།
དེ་འབུམ་པའི་ཞལ་ལུས་ཨེ་བ་ཞེ། །
དེ་བ་ན་ཞལ་ལུ་དཔའ་རྒོད་རེད། །
གླིང་དཔའ་རྒོད་དེ་ཚོ་ཨེ་བ་ཞེ། །
དེ་བ་ན་དཔའ་རྟུལ་འཕྲུལ་མེད་རེད། །
དེ་ནས་ཡར་ལ་བྱོན་པའི་དུས། །
ལྕགས་ནག་ཐང་ཆེན་བཅོ་བརྒྱད་ཡོད། །
ལྕགས་ནག་ཐང་ཆེན་བཅོ་བརྒྱད་ལ། །
དུག་སྦྲུལ་དཀར་ནག་ཁྲ་གསུམ་འཁོར། །
དུག་སྦྲུལ་ངན་པས་ལམ་ཁ་བཀག །
མཐོ་ནམ་མཁའ་ཡིན་ཀྱང་མཇུག་མས་བརྡབ། །
དམའ་རྒྱ་མཚོ་ཡིན་ཀྱང་གཏིང་ནས་དཀྲུགས། །
དབུས་རི་རྒྱལ་ཡིན་ཀྱང་གཅུས་སྐོར་རྒྱག །
སྦྲུལ་དཀར་ནག་འདུལ་བ་ཁག་པོ་ཡིན། །
མཚོན་ངར་མ་ཡིན་ཀྱང་འགྲོ་ལེ་མིན། །
རྩི་བཟང་དྲུག་ཡིན་ཀྱང་ཕན་ལེ་མིན། །
ལ་ཆེན་དུག་སྦྲུལ་འདུལ་བ་ལ། ། །
བྱ་ཁྱུང་ཆེན་གཤོག་གྱུར་བཅོ་བརྒྱད་དགོས། །
རླུང་སྤུ་གྲི་ངར་མའི་ལྡིང་ལམ་དགོས། །
དེ་ཡོད་ན་དུག་སྦྲུལ་ཐུབ་ལེ་ཡིན། །
དེ་མེད་ན་དུག་སྦྲུལ་ཐུབ་ལེ་མིན། །
དེ་ནས་རིམ་བཞིན་བྱོན་པའི་དུས། །
བྲག་རི་མི་མགོ་ཁ་རྡེབ་ཡོད། །
བྲག་མི་མགོ་རེ་རེ་གཏུག་པའི་དུས། །



314
བདུད་གླིང་གཡུལ་འགྱེད།
གནམ་ས་གཉིས་ཀྱང་སྐོར་བ་བསྐོར། །
དྲི་ངན་ལུང་པ་ཡོངས་སུ་ཁེངས། །
རྫས་ངན་ས་གཞི་གང་སར་ཁྱབ། ། །
ནད་རིགས་མི་གཅིག་ནད་བརྒྱ་བྱུང་། །
གདོན་རིགས་མི་གཅིག་གདོན་བརྒྱ་ཐོན། །
དབུ་ནག་མི་ལ་གནོད་པ་ཆེ། །
བཟང་དྲུག་སྨན་གྱིས་ཐུབ་ལེ་མིན། །
ལྷ་བླ་མ་བྱོན་ཀྱང་ཡོང་ལེ་མིན། །
སྟོབས་རྫུ་འཕྲུལ་ཡོད་ཀྱང་བ་ས་མེད། །
གླིང་དཔའ་རྟུལ་དེ་ན་གང་འདྲ་བྱོན། །
དེ་ནས་མུན་པ་ཆུ་འཁྲིགས་གཤགས། །
ལ་ཕུ་ཆེན་གཉིས་ཀྱི་ལ་རྩི་ལ། ། །
མི་ནུབ་སྲིན་མཚོ་བཅོ་བརྒྱད་ཡོད། །
སྲིན་འདམ་མཚོ་བཅོ་བརྒྱད་བཤགས་པའི་དུས།
རྒྱ་མཚོར་མེ་རླབས་གནམ་མཆེད་ཡོད། །
འདྲེ་ཆུ་སྲིན་ཁ་གདངས་བྱས་ནས་ཡོད། །
རྒོད་མི་ངོམ་རྟ་ངོམ་བྱེད་ས་མེད། །
གླིང་དཔའ་རྟུལ་དཔུང་པ་འཕུར་ས་མེད། །
མདའ་ནམ་འདྲེན་ཁ་ལོ་སྒྱུར་ས་མེད། །
དེ་ནས་ཡར་ལ་བྱོན་པའི་དུས། །
ཐང་ཟེ་མ་གླིང་གི་གཡས་ཟུར་ན། །
གནམ་ས་ཁ་སྡེབ་བྱེད་བཞིན་ཡོད། །
ས་ནས་ས་གློག་རྒྱག་རྒྱུ་ཡོད། །



315
སྐུ་གཅིག་བྱང་ལ་ཕེབས་དོན་གསུངས།
གནམ་ནས་ཐོག་དམར་རྒྱུག་རྒྱུ་ཡོད། །
བར་ནས་རྫ་རི་ཉིལ་རྒྱུ་ཡོད། །
འོག་ནས་ཆུ་རྒོད་རྒྱུག་ཆུ་ཡོད། །
དེ་དུས་དཔའ་རྟུལ་གང་འདྲ་བྱེད། །
དེ་ནས་སྒོ་སྲུང་བར་མ་ལ། །
བྱང་གི་བུ་མོ་སྤུན་བདུན་ཡོད། །
བྱང་བུ་མོ་སྤུན་བདུན་གདོང་ཁ་ལ། །
སྨན་འཕྱོར་མོས་འཕྱོར་ངོམ་བྱེད་ས་མེད། །
ཕོ་དཔའ་བོས་དཔའ་ངོམ་བྱེད་ས་མེད། །
ཉམས་ཆུང་དགེ་འོང་ཤོད་ས་མེད། །
རྒྱུ་ཡོད་རྒྱུ་ངོམ་བྱེད་ས་མེད། །
དེ་ནས་སོང་བའི་ཕར་མཐའ་ལ། །
དོ་མེད་སྒོ་སྲུང་འདི་འདྲ་ཡོད། །
རྩྭ་ཀུ་ཤའི་ནང་ལ་འཁྲུངས་ལེ་ཞིག །
མདའ་ཉག་ཕྲན་ཁ་ལོ་སྒྱུར་མི་ཞིག །
མདའ་ལ་གྲུབ་པ་ཐོབ་ལེ་ཞིག ། །
མཚོན་ལ་རང་དབང་ཐོབ་ལེ་ཞིག ། །
ཕོ་དཔའ་བོ་བརྒྱ་ལས་ལྷག་ལེ་ཞིག །
བདུད་ཀླུ་བཙན་རྒྱལ་པོའི་འ9 སྒོ་སྲུང་ཡིན། །
དོ་མེད་མོ་སྨན་ཨ་སྟག་ཟེར། །
ཁམ་པ་གཡག་དང་བདུད་ལུག་ལྕགས། །
གནམ་འོག་ཁ་ཡ་མེད་ལེ་ཟེར། །
བདུད་གཡག་ཁམ་པ་རྭ་རིང་དེ། །



316
བདུད་གླིང་གཡུལ་འགྱེད།
རྭ་གཡས་གནམ་ལ་ཐུག་ནས་ཡོང་། །
གཡོན་མ་ས་ལ་ཟུག་ནས་ཡོང་། །
ཁ་རླངས་སྨུག་པ་འཚུབ་ནས་ཡོང༌། །
ས་གཞི་མུན་པ་རུབ་ནས་ཡོང་། །
ལྕེ་དམར་བར་སྣང་གཡུགས་ནས་ཡོང་། །
ཉི་ཟླ་གཉིས་ཀྱང་གཡུགས་ནས་ཡོང་། །
བདུད་གཡག་ཁས་ལེན་སུ་ཡིས་བྱེད། །
རྒྱལ་ཁའི་རྟགས་མ་སུ་ཡིས་ལེན། །
བདུད་ལུག་ལྕགས་ཀྱི་རྨིག་པ་ཅན། །
ཐེའུ་རང་བརྒྱ་ཡི་ཚེ་ལུག་རེད། །
བདུད་མི་གཟན་དམར་པོའི་སྲོག་བདག་རེད། །
བྱང་ཀླུ་བཙན་རྒྱལ་པོའི་བླ་སྲོག་རེད། །
བདུད་ལུག་རྨིག་པ་གཏོར་དགོས་ཡོད། །
དེ་ཚོ་གླིང་པས་ཅི་འདྲ་བྱེད། །
ལུག་རྫི་ཁྱད་པར་ཅན་ཞིག་ཡོད། །
མིང་ལ་ཨ་ནུ་སེང་ཕྲན་ཟེར། ། །
མངོན་ཤེས་ཅན་གྱི་བུ་ཞིག་ཡོད། །
གཏམ་གྱི་ཁ་ལོ་བསྒྱུར་མི་ཡིན། །
རོང་ཁྲི་དམར་རྒྱལ་པོའི་སྲས་བུ་ཡིན། །
ཕོ་དེ་འདྲ་ཐུག་དུས་གང་འདྲ་བྱེད། །
ད་རུང་དེ་ཡི་ག་ལ་ཚད། །
དངོས་ཡོད་བདུད་སྡེ་མང་པོ་ཡོད། །
བདུད་སྡེ་ཁྲི་སྐོར་བཅུ་གཉིས་ཡོད། །



317
སྐུ་གཅིག་བྱང་ལ་ཕེབས་དོན་གསུངས།
བདུད་ཕོ་བེའུ་སྣ་ཁྲ་ཡོད། །
དངོས་མེད་བདུད་སྡེ་ཆགས་ནས་ཡོད། །
ཁྲི་སྡེ་བཅུ་གསུམ་ཆགས་ནས་ཡོད། །
བདུད་བློན་རུ་ཁྲ་བཅུ་གསུམ་ཡོད། །
བདུད་མོ་གཡེར་ཁ་སྣ་ནག་ཡོད། །
བདུད་ཕོ་མཆེ་བ་གླག་རིང་གསུམ། །
རྒྱུག་པའི་འཇག་མ་རྐང་རིང་གཅིག །
འཛིན་པའི་ལྕགས་ཀྱུ་ལག་རིང་གཉིས། །
སྙིང་ཟའི་མཆེ་བ་ངར་རིང་གསུམ། །
དེ་གསུམ་འབྱུང་བ་བྲག་ལས་གྲུབ། །
ཁྱེད་དཔའ་རྟུལ་ཧྲག་སྒྲུག་དཔུང་སྡེབ་ཀྱིས། །
བདུད་དེ་ཚོའི་ཁ་གནོན་བ་ས་མེད། །
ལྷག་པར་ཀླུ་བཙན་རྒྱལ་པོ་དེ། །
སྟོབས་ལ་འགྲན་ཡ་ལར་ནས་མེད། །
སྟོད་རྒྱ་གར་ཞྭ་མོ་གྱོན་གྱོན་བྱེད། །
སྨད་རྒྱ་ནག་ལྷམ་ཆུང་གྱོན་གྱོན་བྱེད། །
ལ་འུར་དབུས་གཙང་རུ་བཞིར་ལྷགས། །
ཕོ་འདྲེས་ལྷོ་གླིང་བསྐོར་བའི་དུས། །
སྟོང་གསུམ་འཇིག་རྟེན་འུར་སྒྲས་ཁེངས། །
མི་རོ་རྟ་རོས་རི་བོ་ཆགས། །
རྟ་ཁྲག་མི་ཁྲག་ཆུ་བོ་རྒྱུགས། །
ཆུང་བྱིས་པ་བདུད་ཀྱི་ཁ་ཟས་བྱེད། །
བྱང་ཕོ་འདྲེའི་གདོང་ལེན་ཨེ་བ་ཞེ། །



318
བདུད་གླིང་གཡུལ་འགྱེད།
རྟ་རྒྱ་བྱའི་བང་ཁ་དཀའ་མོ་རེད། །
མཚོན་ཡར་ཟིའི་རྣོ་ངར་ཨ་བ་རེད། །
དཔའ་ཞལ་ལུའི་དཔའ་རྟགས་ཁག་པོ་རེད། །
ཕོ་རྒོད་པོ་སུ་ཡིས་བ་ལེ་མིན། །
བདུད་མུན་པའི་གླིང་ལ་འགྲོ་བའི་དུས། །
མཁའ་ཉི་ཟླའི་ཞལ་རས་མཇལ་རྒྱུ་མེད། །
ས་འགྲོ་ལམ་དམྱལ་བའི་འཕྲང་ལས་སྡུག །
གླིང་མ་ངན་བུ་སྡུག་འགོག་ཚ་ངས། །
ལུས་དངོས་ཡོད་བརྒྱ་ལ་དངོས་མེད་སྟོང༌། །
ལས་རྫུ་འཕྲུལ་བཀོད་པ་ང་ལ་ཡོད། །
ལས་ངན་པའི་བཤན་མིང་ང་ལ་ཐོབ། །
ལས་དག་པའི་བདུད་སྡེ་འདུལ་བར་མངགས། །
ལས་བསྐོས་ཐང་གཅིག་པུར་འགྲོ་དགོས་ཐུག །
ལས་ཕུགས་ཀྱི་བྱ་བར་འཛེམས་སྣང་མེད། །
དཔེ་བཞག་ན་འདྲ་མ་ཨེ་འདྲ་ཡོད། །
ལས་མ་དག་རྔོན་པ་རི་ཁར་ཐོན། །
ཤཱ་དགོ་བ་གླ་བར་རྒྱ་རྙི་བཙུགས། །
ཤྭ་ཁྲ་བོ་རིག་དུས་ཡིད་རེ་དགའ། །
ཤུ་མ་རིག་རྔོན་པ་ཡིད་རེ་མུག །
ལས་འཚོ་ཐབས་ཉ་པ་མཚོ་ཁར་ཐོན། །
མཐའ་རྒྱ་མཚོ་ཆེན་པོར་ལྕགས་ཀྱུ་བཀྲམ། །
ཉ་གསེར་མིག་རིག་དུས་ཡིད་རེ་དགའ། །
ཉ་མ་རིག་ཉ་པ་ཡིད་རེ་མུག །



319
སྐུ་གཅིག་བྱང་ལ་ཕེབས་དོན་གསུངས། །
ང་གེ་སར་གོང་མ་ལྷ་ནས་མངགས། །
བདུད་འདྲེ་སྲིན་འབྱུང་པོའི་ཁ་གནོན་བསྐོས། །
བྱང་ཀླུ་བཙན་འདུལ་བར་དགའ་ལེ་རེད། །
བདུད་ཕོ་འདྲེར་ཐོད་མདའ་སྤྲོད་ལེ་རེད། །
ཁྱོད་དཔའ་རྟུལ་ང་ཡི་མཆན་ཁེབས་དེས། །
བདུད་ཀླུ་བཙན་འདུལ་བར་ཕན་ལེ་མིན། །
ཁྱོད་ཨ་ནུ་སུམ་ཅུ་མཉམ་སྡེབ་ཀྱིས། ། །
བྱང་ཕོ་འདྲེའི་གདོང་ལ་ཤོར་བས་ན། །
ངེད་ཇོ་རུས་ཐོད་མདའ་སྤྲོད་དུས་གནོད། །
ལས་དེ་འདྲ་མི་ཡོང་ཨ་ནུ་ཚོ། །
ང་གཅིག་པུར་སོང་ན་དགའ་ལེ་རེད། །
གཏམ་དང་ཇུས་ཀྱིས་འཇམ་མགོ་བསྐོར། །
མཐུ་དང་སྤྲུལ་པས་བསླུ་ཐབས་བྱེད། །
གསོན་དང་འབུམ་པའི་ཞལ་ལུ་དཔོན། །
དཔའ་ཞལ་ལུ་དཀར་པོའི་དཔའ་ངར་དེ། །
བདུད་བུ་སྤུན་གསུམ་ལ་འགྲོ་ས་མེད། །
བུ་ཆེ་བ་ལྕགས་ཆུང་རྒྱལ་པོ་གཅིག །
བུ་ཆུང་བ་སྨུག་ཆུང་རྒྱལ་པོ་གཉིས། །
བུ་འབྲིང་བ་ཨ་ཆུང་རྒྱལ་པོ་གསུམ། ། །
བདུད་བུ་སྤུན་གསུམ་ལ་འགྲན་མི་མེད། །
ལ་ཆེན་གླིང་གི་དཔའ་རྟུལ་ནང༌། །
སྐུ་ཀེག་ཆེ་བ་མི་ལྔ་ཡོད། །
རྒྱ་ཚ་དཔོན་དང་རོང་ཚ་བུ། །



320
བདུད་གླིང་གཡུལ་འགྱེད།
སྟག་རོང་ཉ་ཚ་ཨ་བརྟན་གསུམ། །
སྟག་རོང་ཨ་ནུ་སྟག་འཕེན་བཞི། །
མི་དཔོན་ཨ་ནུ་གཟིག་འཕེན་ལྔ། །
སྐུ་ཀེག་ཆེ་བའི་མི་ལྔ་ཡིན། །
ཧོར་དམག་གླིང་ལ་ཕབ་པའི་དུས། །
གཏང་མ་འདན་གྱི་བློན་ལ་ཡོད། །
སྐུ་ཀེག་རྒྱ་ཚ་ཁྱོད་ལ་ཡོད། །
སྟག་དོང་ནང་ནས་མདའ་ཞིག་འཐེན། །
མདའ་རབ་དགུ་བཅུ་གོ་དགུའི་ནང་། །
མདའ་མོ་ཤ་ཟ་ཁྲག་འཐུང་ཡོད། ། །
གཤིན་རྗེ་བདུད་དང་ཁྱད་པར་མེད། །
མདའ་རབ་དགུ་བཅུའི་འགོ་འཛིན་ཡིན། །
མདའ་ནམ་འཕངས་ཚུར་ཁར་ལོག་རྒྱུ་ཡོད། །
མདའ་ནམ་འདྲེན་གླུ་ལེན་འཐོབ་རྒྱུ་ཡོད། །
དཔའ་རྒྱ་ཚ་ཁྱོད་ཀྱི་སྲུང་མདའ་ཡིན། །
ཆུ་མོ་ར་ནག་ཁུག་ཟུར་ནས། །
རྦབ་ཆེན་རི་ལུང་འགྲེལ་ས་ནས། །
མི་དམར་བཙན་དང་འདྲ་ལེ་བ། །
རྟ་དམར་བཙན་དང་འདྲ་ལེ་བ། །
གཤིན་རྗེ་འདྲ་བའི་མི་ཞིག་འོང་། །
མི་དེ་འདྲ་ཁྱོད་སར་བྱུང་བའི་དུས། །
མདའ་ཤ་ཟ་ཁྲག་འཐུང་འཕང་དུས་ཡིན། །
ཁྱོད་རྒྱ་ཚའི་ཐུགས་ལ་དེ་ལྟར་ཞོག །



321
སྐུ་གཅིག་བྱང་ལ་ཕེབས་དོན་གསུངས།
སྒོས་དཔའ་རྟུལ་རྣམས་ལ་མདའ་རེ་ཡོད། །
མདའ་རེ་རེའི་སྐེད་ལ་དར་རེ་ཡོད། །
མདའ་དར་འགྲན་མེད་མཚོན་སྲུང་ཡིན། །
ཕ་ཁུ་རོང་ཚ་སྤྱི་དཔོན་གཅིག ། .
མ་ཡུམ་འགོག་བཟའ་ལྷ་མོ་གཉིས། །
རེད་བསམ་ཨེ་དགོངས་ཐུགས་ལ་བཞེས། །
གོ་ན་རྣ་བའི་དཀྱིལ་ལ་ཞོག །
མ་གོ་གླུ་ལ་འགྲེལ་བ་མེད། །
ཅེས་གླུ་དེ་ལྟར་བཞེས་པ་དང་། ད་རུང་གླིང་གི་དཔའ་རྟུལ་རྣམས་ཀྱི་
ཐུགས་ལ་དེ་ཙམ་མ་བབ། གླིང་རྗེ་གེ་སར་རྒྱལ་པོས་མདའ་གསེར་རྡུང་མ་ཤ་
ཟ་ཁྲག་འཐུང་དང༌། ཕར་འགྲོ་ཚུར་ལོག་ཐུབ་པའི་ མངོན་ཤེས་ཅན་གྱི་ལྷ་
མདའ་དེ་དར་ལིང་དམར་པོ་ཞིག་གི་ནང་ལ་བསྒྲིལ་ནས་ཁྲི་དཔོན་རྒྱ་ཚ་ཞལ་ལུ་
དཀར་ པོར་ གནང་། དཔའ་ རྟུལ་ སུམ་ ཅུར་ ལྷ་ མདའ་ རེ་ གནང་ བ་ དང་།
གླིང་རྗེས་ཕ་སྤྱི་དཔོན་དང་མ་འགོག་བཟའ་ལྷ་མོར་ཞལ་ཕྱོགས་ནས་ང་བྱང་ལ་
ཁར་མར་འགྲོ་བ་ལས་དཔའ་རྟུལ་དཔུང་སྡེབ་བྱས་ན་མི་ཡོང་བའི་ལོ་རྒྱུས་གསལ་
བཤད་གནང་བས། དཔའ་རྟུལ་གཞན་རྣམས་ཀྱི་ཐུགས་ལ་འགྲན་མེད་སྟོབས་
ཀྱི་རྒྱལ་པོས་གསུངས་པ་བདེན་རུང་། རྒྱལ་པོ་ཕེབས་སར་བློན་པོ་མི་འགྲོ་བ་
ག་ལ་སྲིད། ལ་ཆེན་བྱང་མའི་ཡུལ་དེར་དངོས་ཡོད་ཀྱི་བདུད་སྡེ་ཁྲི་སྐོར་བཅུ་
གཉིས་དང་། དངོས་མེད་ཀྱི་བདུད་སྡེ་ཁྲི་སྐོར་བཅུ་གསུམ་ཡོད་པས་དགྲ་་
འཐབ་བྱེད་དུས་མདའ་རུབ་དང༌། མདུང་རུབ་མེད་ན་མི་ཡོང་བསམ་པའི་
སྐབས། དཀྱིལ་གྲལ་གྲལ་གྱི་གྲལ་འགོ གུང་ཨ་ལོང་ཅན་གྱི་གདན་སྟེང་ནས་
དབུ་སྐྲ་དུང་ལས་དཀར་བ། སྤྱན་མིག་མཐིང་ལས་སྔོ་བ། སྤྱན་གཡས་པར་
གསེར་གྱི་ཐུ་རུས་བཀར། གཡོན་མར་དངུལ་གྱི་ཐུ་རུས་བཀར། ཞལ་རས་



322
བདུད་གླིང་གཡུལ་འགྱེད།
ཡར་གཉེར་ཡ་ལ་གྱེན། མར་གཉེར་མ་ལ་ལུག ཞལ་སོ་མུ་ཏིག་ཙམ་ལས་
མེད་པའི་ཕ་སྤྱི་དཔོན་རོང་ཚ་ཁྲ་རྒན་གྱིས་གླིང་གི་ཨ་ནུ་རྣམས་ལ་འགྲོ་ལུགས་
འདུག་ལུགས་ཀྱི་གླུ་དལ་བ་རིང་མིན་ལ་དྲངས་ནས་གླུ་འདི་བཞེས་སོ། །
གླུ་ཨ་ལ་ཐ་ལ་ཐ་ལ་རེད། །
ཐ་ལ་མོ་གླུ་ཡི་ལེན་ལུགས་རེད། །
གླུ་ཐེངས་གསུམ་ངག་གི་འགུག་ལུགས་རེད། །
དུས་དེ་རིང་ལྷ་ཞིག་འབོད་ལེ་འདི། །
ཤར་རྣམ་པར་དག་པའི་ཞིང་ཁམས་ནས། །
བཅོམ་ལྡན་རྣམ་པར་སྣང་མཛད་མཁྱེན། །
གནས་རབ་རྫོགས་པའི་ཞིང་ཁམས་ནས། །
བཅོམ་ལྡན་ཚེ་དཔག་མེད་མགོན་མཁྱེན། །
འཆི་མེད་ཚེ་ཡི་དངོས་གྲུབ་སྩོལ། །
བྱིན་རླབས་མ་ཆུང་ཐུགས་རྗེས་གཟིགས། །
ས་འདི་ཡི་ས་ངོ་མ་ཤེས་ན། །
ཤར་རྨ་ཁམས་གླིང་གི་ས་ཆ་རེད། །
གླུ་འདི་ཡི་གླུ་ངོ་མ་ཤེས་ན། །
གླུ་མི་འགྱུར་དལ་བ་རིང་མིན་ཟེར། །
མཐོ་བ་རི་ཤིང་རྩེ་ནས་ཉོན། །
དམའ་བ་ཆུ་ཞིང་འགྲམ་ནས་ཉོན། །
ཉན་བསམ་ན་རྣ་བའི་གཏིང་ནས་ཉོན། །
ལྟ་བསམ་ན་ཁྲ་ཆུང་མིག་གིས་ལྟོས། །
སྙན་གསོན་དང་ཞུ་རྒྱུ་འགའ་རེ་གདའ། །
སྟོབས་རྒྱལ་མཆོག་སྐུ་གཅིག་བྱོན་ལེ་ཟེར། །



323
}
སྐུ་གཅིག་བྱང་ལ་ཕེབས་དོན་གསུངས།
ཁྱོད་ཨ་ནུ་མི་འདུག་འགྲོ་མི་ཟེར། །
དཔོན་བློན་འགོ་སྐེ་མ་བྲལ་ཟེར། །
དཔོན་གཡོག་མཉམ་དུ་ཆས་ལེ་ཟེར། །
རྟ་དང་སྒ་སྲབ་ཉིས་སྒྲིལ་ཟེར། །
རྟ་ཐར་ནས་སྒ་སྲབ་ཐར་དགོས་ཟེར། །
དཔོན་ཐར་ནས་བློན་པོ་ཐར་དགོས་ཟེར། །
ཟེར་ཟེར་གཏམ་གླེང་བདེན་ལེ་རེད། །
དེ་ཡིན་ཀྱང་ལོ་རྒྱུས་ཨེ་འདྲ་ཡོད། །
སྟོབས་སེང་ཆེན་སྐུ་གཅིག་བྱོན་ལེ་དེ། །
མཐོ་གོང་མ་ལྷ་ཡི་བཀའ་ཕབ་རེད། །
རྒྱ་སྔ་མོ་མི་རྒན་མ་ཡིག་ནང༌། །
སྔར་སྲིད་པའི་མ་ཡིག་བཅོ་བརྒྱད་ནང་། །
བདུད་ཕོ་འདྲེའི་ལོ་རྒྱུས་ཨེ་འདྲ་གདའ། །
ཡར་ཁམས་བྱང་མའི་རི་བརྒྱུད་ལ། །
ཕོ་འདྲེ་བདུད་ཀྱི་རྒྱལ་པོ་དེ། །
དངོས་ཡོད་བརྒྱ་ལ་དངོས་མེད་སྟོང་། །
སྟོབས་རྫུ་འཕྲུལ་ཅན་གྱི་མི་ཞིག་རེད། ། །
བདུད་ཕོ་འདྲེ་འཛམ་གླིང་སྐོར་བའི་དུས། །
མཐོ་ནམ་མཁའི་སྟེང་ནས་མུན་པ་རུབ། །
དགུང་ཉི་ཟླ་ཡིན་ཀྱང་ཁ་རླངས་བསྒྲིབས། །
གཟའ་སྒྲ་ཅན་ཡིན་ཀྱང་ཕྱིར་ནུར་ཤོར། །
སྟེང་ལྷ་གྲལ་ཡིན་ཀྱང་གྲལ་ར་ཐོར། །
དམའ་དམྱལ་ཁམས་ཡིན་ཀྱང་ཁ་ལོ་བསྒྱུར། །



324
བདུད་གླིང་གཡུལ་འགྱེད།
མི་སྟོབས་ཆེན་ཕོ་འདྲེ་རྒྱལ་པོ་དེ། །
ཚེ་སྐྱེ་བ་འདི་ཡི་སྔོན་མ་ལ། །
བདུད་ཁྲ་རབ་ནག་པོའི་སྐྱེ་བ་རེད། །
སྲོག་གཅོད་བྱ་བར་ཐོག་ལས་མྱུར། །
མཆེ་བ་མཚོན་གྱི་འཁོར་ལོ་བསྐོར། །
ཤ་བཟའ་ཁྲག་འཐུང་རྒོད་ལྟར་ཤོར། །
ཤི་གསོན་དབྱེ་བ་ག་ལ་འབྱེད། །
དགེ་སྡིག་རྒྱུ་འབྲས་གང་ནས་ཤེས། །
བྱང་ཕོ་འདྲེ་བདུད་ཀྱི་རྒྱལ་པོ་ལ། ། །
མི་མང་ལག་མང་འགྲོ་ས་མེད། ། །
མདའ་རུབ་མདུང་རུབ་བ་ས་མེད། །
གླིང་དཔའ་རྟུལ་ཤོར་ཤོར་མ་བྱེད་ཞེ། །
བྱང་ཕོ་འདྲེའི་གདོང་ལ་འགྲོ་ས་མེད། །
དཔེ་བཞག་ན་འདྲ་མ་ཨེ་འདྲ་ཡོད། །
རྒྱ་སྟག་སྡེར་མོ་ངར་ན་ཡང་། །
ཙན་དན་སྡོང་པོར་འགྲོ་ས་མེད། །
ཕོ་གསར་དཔའ་ངར་ཆེ་ན་ཡང་། །
ཀླུ་བཙན་བདུད་ལ་འགྲོ་ས་མེད། །
དེ་རིང་གཏམ་གྱི་རྡོག་ཁ་ལ། །
གླིང་ཨ་ནུ་ཕེབས་སྐྱེལ་ལས་ལ་བརྩོན། །
རུ་ཤོག་འཕྲུ་དཀར་འཕྲུ་དམར་དང་། །
འཕྲུ་སེར་དཔུང་ཁག་སོ་སོ་ནས། ། །
ཕེབས་སྐྱེལ་རྟ་དམག་ལེགས་པར་བསྒྲིགས།



325
སྐུ་གཅིག་བྱང་ལ་ཕེབས་དོན་གསུངས།
རྟ་ཕོའི་ཉིན་ལམ་བཅོ་བརྒྱད་བར། །
སེང་ཆེན་རྒྱལ་པོར་ཕེབས་སྐྱེལ་ཞུ། །།
གསོལ་བ་སྨོན་ལམ་ལེགས་པར་འདེབས། །
རང་གི་ཡུལ་དུ་ཕྱིར་ལོག་གྱིས། །
དཔོན་སེང་ཆེན་སྐུ་གཅིག་བྱས་ནས་ཕེབས། །
བྱེས་ནས་ཕེབས་ན་བྱས་པ་ཡག །
ཁྱོད་ཨ་ནུ་གླིང་ལ་བཞུགས་ལེ་དེ། །
བཞུགས་ནས་བར་ཆད་ཡོང་ལེ་མིན། །
ད་རུང་ལོ་རྒྱུས་རིམ་བཞིན་ཡོད། ། །
ང་ཕ་རྒན་སྔར་གྱི་བསམ་བློ་བསྐོར། །
སྔར་སེར་པོ་ཧོར་གྱི་གླིང་སྡེ་གནོན། །
གླིང་ཐབས་མེད་ཁྲལ་འུ་རྒྱུག་དགོས་བྱུང༌། །
གླིང་ཇོ་རུ་འཁྲུངས་ནས་གླིང་དཀར་དར། །
བཙན་རྒྱལ་ཁྲིམས་སྲོལ་བཟང་དེ་ནས་བཙུགས། །
དཔོན་ཇོ་རུ་ཧོར་གླིང་མཚམས་སུ་བྱོན། །
འུར་ཁྲ་རིང་མ་དེ་ཀླད་སྟེང་བསྐོར། །
ཧོར་གླིང་ས་བགོས་བྱེད་ཀྱི་གསུངས། །
ས་བགོས་རྒྱལ་ཁ་གླིང་ལ་ཐོབ། །
ཧོར་ཕོ་གཞོན་ཕོ་ཤེད་བྱེད་རྒྱུ་མེད། །
མོ་གཞོན་ཤུག་པ་དགྱེ་རྒྱུ་མེད། །
ད་རུང་གྱོད་རྩ་བྱུང་ཟེར་ན། ། །
ཧོར་དམག་གླིང་ལ་ཕབ་པས་ན། །
གཏང་མ་འདན་མ་བློན་ལ་གསུངས། །



326
བདུད་གླིང་གཡུལ་འགྱེད།
མཆན་ཁེབས་ཨ་ནུ་མངགས་དགོས་གསུངས། །
གསུངས་གསུངས་བཀའ་ལ་དོགས་པ་མེད། །
དེ་ཡིན་ཀྱང་སེང་ཆེན་རིན་པོ་ཆེ། །
ཐུགས་མངོན་ཤེས་ཅན་གྱི་ཇོ་རུ་དཔོན། །
ཁྱེད་མངོན་ཤེས་གསལ་སྒྲིབ་མེད་ལེ་ཞིག །
གླིང་དཔའ་རྟུལ་རྣམས་ལ་དྲང་པོར་གསུངས། །
ཁྱེད་ཕེབས་ལུགས་འགྲོ་ལུགས་གང་འདྲ་ཡིན། །
ཐུགས་མ་གསང་དྲང་པོའི་གཏམ་ཞིག་གསུངས། །
སྔར་སྔར་མོའི་ཁ་དཔེར་ཨེ་འདྲ་གདའ། །
གཏམ་ཕ་ལ་གསང་ན་སུ་ལ་ཤོད། །
ཟས་མ་ལ་བསྐུངས་ན་སུ་ལ་སྟེར། །
ངེད་གླིང་དཀར་ཕ་ཁུ་ཆེ་བཞི་དང་། །
གླིང་དཔའ་རྟུལ་ཨ་ནུ་སུམ་ཅུ་ལ། །
མངོན་ཤེས་རང་ལ་མེད་པའི་དུས། །
ཅི་བྱེད་མུན་ནག་སྦར་གཡུགས་རེད། །
ཅི་དགའ་བཀའ་བསྒོ་གནང་དུ་མཛོད། །
རྒྱ་དར་དཀར་པོ་ཡུག་གཅིག་དང༌། །
གསེར་གྱི་སྒོར་མོ་བཅུ་གསུམ་ཡོད། །
སྐྱབས་ཁྱེད་ལ་ཞུ་བའི་ཞུ་རྟེན་ཡིན། །
རྒྱུ་ཆེན་པོའི་འདོད་ཡོན་མ་ཆེ་སྟེ། །
སེམས་དཀར་དར་དང་ཡིད་མུག་གཏམ། །
འཛམ་བུ་གླིང་གི་འགྲོ་ལུགས་རེད། །
ཁྱེད་ལྷ་བུའི་ཐུགས་ལ་དེ་ལྟར་དགོངས། །



སྐུ་གཅིག་བྱང་ལ་ཕེབས་དོན་གསུངས།
327
ཞེས་ གླུ་དེ་ལྟར་ཕུལ་བ་དང་། གླིང་རྗེ་སྟོབས་ཀྱི་རྒྱལ་པོ་གེ་སར་གྱི་་་
ཐུགས་ལ་ཕ་སྤྱི་དཔོན་གྱིས་གསུངས་པ་བདེན་དགོངས་ནས་ཞལ་འཛུམ་པའི་
ངང་བཞུགས་པར་གདའོ། ། ། །



328
ལེའུ་བཅུ་པ།
འགོག་བཟའ་མ་དང་ནེའུ་ཆུང་གིས། །
འབྲུག་མོར་སླར་ཡང་གོ་བ་བསྐོན། །
ཁྲོ་ལུས་གེ་སར་ལྷན་བྱོན་གྱིས། །
གྲུབ་རྟགས་ཅི་གདའ་བལྟ་དགོས་ཟེར། །
སྨན་སེང་ལྕམ་འབྲུག་མོས་སླར་ཡང་ལངས་ནས་གསེར་ཟངས་ནང་ནས་
ཆང་དང་། དངུལ་ཟངས་ནང་ནས་ཇ། དུང་ཟངས་ནང་ནས་ཞོ་འོ་མ་སོགས་
གླིང་ཨ་ནུ་རྣམས་ལ་ཡང་དག་ཕུལ་ནས་ད་འོ་ན་ སེང་ཆེན་ ལྷ་ཡི་བླ་མ་ཁྱེད།
གླིང་དཀར་སྟོད་ལ་མ་བཞུགས་པར་ཡར་ཁམས་བྱང་ལ་བྱོན་ཟེར་ན་ང་ཡང་མི་
སྡོད་འགྲོ་མི་ཡིན་ཞེས་སེང་ལྕམ་འབྲུག་མོས་དགའ་སེང་དྲུག་འགྱུར་ལ་དྲངས་
ནས་གླུ་འདི་ཕུལ་ལོ། །
གླུ་ཨ་ལ་ཐ་ལ་ཐ་ལ་རེད། །
ཐ་ལ་མོ་གླུ་ཡི་ལེན་ལུགས་རེད། །
གླུ་ཐེངས་གསུམ་ངག་གི་འགུག་ལུགས་རེད། །
བྱིན་རླབས་ཅན་གྱི་ལྷ་གསུམ་མཁྱེན། །
ཤར་གཡུ་ལོ་བཀོད་པའི་ཞིང་ཁམས་ནས། །
དུང་ལོ་འབར་བའི་དཀྱིལ་འཁོར་ནས། །



329
རྒྱལ་པོར་གླིང་པས་ཕེབས་སྐྱེལ་ཞུས།
མཐོ་གསེར་ལོ་བརྩེགས་པའི་ཁྲི་སྟེང་ནས། །
མ་རྗེ་བཙུན་སྒྲོལ་མ་དཀར་སྔོན་རྣམས། །
དེ་རིང་ཨ་འབྲུག་གྲོགས་ལ་བྱོན། །
ས་འདི་ཡི་ས་ངོ་མ་ཤེས་ན། །
ཤར་གླིང་ལྷ་ཡི་དཀྱིལ་འཁོར་རེད། །
འདུ་ར་སྟག་ཐང་ཁྲ་མོ་རེད། །
གྲལ་རབ་དགུ་བཅུ་གོ་དགུ་རེད། །
སྨན་ང་འདྲ་ང་ངོ་མ་ཤེས་ན། །
ཡབ་སྐྱ་ལོ་ཕ་ས་ཕ་བཙན་ནས། །
སྐྱ་ལོ་སྟོན་པའི་སྲས་མོ་ཡིན། །
བལྟས་པ་ཙམ་གྱིས་ཡིད་དབང་འཕྲོག །
ཡིད་འཕྲོག་བུ་མོ་འབྲུག་མོ་རེད། །
ཕོ་བརྒྱ་སེམས་པ་ཤོར་ས་རེད། །
མོ་བརྒྱ་སྙིང་རླུང་ལངས་ས་རེད། །
འདིར་བཞུགས་གླིང་གི་བློན་འཁོར་རྣམས། །
ཡང་སྒོས་ནོར་བུ་དགྲ་འདུལ་མཁྱེན། །
གསོན་དང་ཞུ་རྒྱུ་འགའ་རེ་གདའ། །
བྱ་ཁུ་བྱུག་མོན་ནས་ཡོང་ཉིན་མོ། །
རྩེ་རི་ཀླུང་མེད་པར་ལྷ་བྱ་འཁོར། །
གསུང་དྲུག་འགྱུར་ཁུ་བྱུག་སྔོ་མོས་འདེབས། །
སྐྱེ་ཤུག་ལྗང་སྔོན་མོའི་རྩེ་མོར་རོལ། །
སྐྱིད་ཟེར་ཡང་ལྷ་བྱ་ཁུ་བྱུག་རེད། །
སྡུག་ཟེར་ཡང་ལྷ་བྱ་ཁུ་བྱུག་རེད། །



I
330
བདུད་གླིང་གཡུལ་འགྱེད།
ལས་དེ་འདྲ་འགྲོ་བདེ་འདུག་བདེ་རེད། །
ཁྱོད་སེང་ཆེན་བྱང་ལ་བྱོན་པས་ན། །
རྡོག་བདེ་མོ་ཨེ་འདྲ་ཡོང་ལེ་མིན། །
དཔེ་བཞག་ན་འདྲ་མ་ཨེ་འདྲ་གདའ། །
འབྲོང་རྒོད་རྫ་སྤང་འགྲིམ་ཉིན་མོ། །
བྲེ་སྨུག་འབྲོང་ཆུང་རྫ་ཁར་འོང་། །
བྲེ་སེར་འབྲོང་རྒོད་རྗེས་སུ་འབྲངས། །
འབྲོང་ཆུང་རུ་ཐུར་ཅི་དགར་བྱེད། །
དགའ་ཨེ་འཇུག་བྲེ་སེར་འབྲོང་རྒོད་ཤེས། །
སྡུག་ཨེ་འཇུག་བྲེ་སེར་འབྲོང་རྒོད་ཤེས། །
སྔོན་གཏམ་དཔེ་དེ་རིང་དོན་དུ་བྱུང༌། །
སྨན་སྒྲིག་མེད་རྗེས་འབྲང་མ་ཡིན་ཀྱང་། །
ང་སེང་ལྕམ་ཚེ་གཅིག་ཇ་མ་ཡིན། །
སྟོབས་ཁྱེད་དང་མཉམ་དུ་ལོས་ཀྱང་འགྲོ །
དགའ་ཨེ་འཇུག་སེང་ཆེན་ཁྱོད་ཀྱིས་གཟིགས། །
སྡུག་ཨེ་འཇུག་སེང་ཆེན་ཁྱེད་ཀྱིས་མཁྱེན། །
སྔ་མོར་ཁ་དཔེ་ཨེ་འདྲ་ཡོད། །
ཕོ་སེམས་མོ་ལ་ཟུག་པའི་དུས། །
མདའ་མོ་སྤང་ལ་གང་འཕངས་རེད། །
མོ་སེམས་ཕོ་ལ་ཟུག་པའི་དུས། །
བྲག་ལ་སྲན་མ་གང་གཏོར་རེད། ། །
ཁྱེད་སྐུ་གཅིག་བྱང་ལ་བྱོན་པས་ན། །
ལས་དེ་འདྲ་མི་ཡོང་ངེས་པ་མེད། །



རྒྱལ་པོར་གླིང་པས་ཕེབས་སྐྱེལ་ཞུས།
331
དེ་རིང་གཏམ་གྱི་རྡོག་ཁ་ལ། །
ཚེ་གཅིག་ཇ་མ་བསྐོས་པར་བསམ། །
སྐྱེས་བུའི་སྐུ་རྗེས་ཡོང་ལེ་ཡིན། །
ངེད་སེང་ལྕམ་མི་རྟ་གཉིས་པོ་དེ། །
ཡར་ཁམས་བྱང་མའི་རི་བརྒྱུད་ནས། །
སྲིན་པོ་བདུད་ཀྱིས་བཟས་ན་ཡང་། །
ཚེ་འདིའི་སྲོག་ལ་ཕངས་པ་མེད། །
སེམས་ལ་འགྱོད་པ་ཅི་ཡང་མེད། །
ཁྱོད་ལྷ་བུའི་ཐུགས་ལ་དེ་ལྟར་བཞེས། །
གླིང་མོ་སྨན་མི་རིང་མཇལ་ནས་ཡོང་། །
མ་གོ་གླུ་ལ་སྐྱོར་རྒྱུ་མེད། །
ཅེས་གླུ་དེ་ལྟར་ཕུལ་བ་དང་། གླིང་གི་ཆ་ཆེན་མི་རྣམས་དང་ཨ་ནུ་་་
རྣམས་ཅི་ཟེར་མེད་པར་ཕར་གཟིགས་ཚུར་གཟིགས་བྱས་ནས་བཞུགས་པའི་
སྐབས། གླིང་རྗེ་སྟོབས་ཀྱི་རྒྱལ་པོས་ཁྱོད་རྣམས་སྐྱེལ་མར་བྱོན་པ་ལས་མཉམ་
ཆས་ཅི་ནས་མི་ཡོང་གསུངས་ནས་བྱང་ལ་ཕེབས་རྩིས་མཛད། ཉི་མ་དེ་ཡི་ཕྱི་
ནང་གླིང་གི་ཨ་ནུ་སུམ་ཅུས་ལུས་ལ་གོ་ཁྲབ་འཇའ་ཚོན་ཤར་ལེར་སྤྲས། འདོ་
རྟ་རྣམས་ལ་གསེར་སྒ་ཉི་ལེར་བསྟད། རྟ་རྒྱུག་འདོད་ཀྱི་ སྣ་ སྒྲ་ ཤིགས་སེ།
རྨིག་པ་ཐག་སེར་ལམ་དུ་ཞུགས་པར་ཉེ་བའི་སྐབས། སེང་ལྕམ་འབྲུག་མོས་རྟ་
མགྱོགས་པ་གྲོ་སྨུག་ལྡིང་ཤེས་ལ་སྒ་སྲབ་བསྟད། དར་དང་གཡུ་གོས་ལེགས་
པར་བཀླུབས་ནས་ལྷ་ཡི་བུ་མོ་འདྲ་བ་ཞིག་མཛད། །
ལྷག་པར་དུ་སེང་ཆེན་སྟོབས་ཀྱི་རྒྱལ་པོས་རྨོག་ཆེན་རྒྱལ་བའི་ཐོད་སྐོར་ལ་
རྒྱལ་བ་རིགས་གསུམ་མགོན་པོས་བསྐོར། ཁྱུང་འཕྲུ་ཁམས་གསུམ་ཟིལ་གནོན་
ལ་སངས་རྒྱས་སྟོང་དང་རྩ་གཉིས་བསྐོར། ཁྲབ་ཆེན་ཟེ་བ་འབུམ་འཛོམས་ཞི་



332
བདུད་གླིང་གཡུལ་འགྱེད།
ཁྲོ་དམ་པ་རིགས་བརྒྱུ་བསྐོར། ཕྱམ་ཆེན་སྦྲ་དཀར་ལེབ་ཆེན་ལ་གླིང་གཞི་སྲུང་
བའི་དགྲ་ལྷས་བསྐོར། སྟག་དོང་གཡས་པའི་ནང་རྒྱུད་དུ་མདའ་རབ་དགུ་བཅུ་གོ་
དགུ་བསྐོར། གཟིག་ཤུབས་གཡོན་མའི་ནང་རྒྱུད་དུ་གཞུ་མོ་མཆོག་དཀར་ར་
རྒོད་འཁྱིལ། རལ་གྲི་བཏབ་པ་ལན་མེད་ལ་སྲོག་གཅོད་མྱུར་བའི་དགྲ་ལྷས་
བསྐོར། མདུང་མོ་ ཁམས་ གསུམ་དོ་མེད་ལ་བ་དན་གཡུལ་ལས་རྣམ་རྒྱལ་་་
གསོལ། ཁྲབ་དང་གོ་མཚོན་འཇའ་འོད་འཁྱིལ་ལེར་སྐུ་ལ་གསོལ་ནས་ལྷ་འདྲེ་
ཐམས་ཅད་དབང་དུ་འདུ་བ་དང་། འདྲེ་སྲིན་འབྱུང་བོ་ཡོད་རིགས་འོག་ཏུ་
ནོན་པ། དགྲ་འཆི་བདག་ཡིན་ཀྱང་ཕྱིར་བྲོས་བྱེད་དགོས་ལེ་ཞིག་མཛད་པའི་
ཐོག་འདོ་ཆེན་རྐྱང་རྒོད་འཕེར་བ་ལ་རྟ་གདན་རྨེ་བ་དགུ་ཡིས་བསྐོར། རྟ་སྲབ་
མེ་རི་འཁྱིལ་འཁྱིལ། དུང་གློ་དཀར་པོ་རྒྱང་བསྒྲགས། གློ་ལེན་འབྲུག་རིས་
བཤན་བསྐོར། གོང་ཐག་ལྷ་འདྲེ་ཟིལ་གནོན། སྨད་ཐག་བཀྲ་ཤིས་གཡང་
འཁྱིལ་གྱིས་བསྐོར་ནས་གསེར་སྒ་རིན་ཆེན་དབང་རྒྱལ་དེ་སྔ་རུ་ཉི་མ་ཤར་འདྲ།
ཕྱི་རུ་ཟླ་བ་ཚེས་འདྲ་བཅས་ཀྱི་གཟི་མདངས་ཀྱིས་ཕྱོགས་བཞིའི་བདུད་བཞི་ཟིལ་
གྱིས་གནོན་པའི་རྟགས་ཅི་རིགས་བྱུང་བའི་སྐབས། ནེའུ་ཆུང་ལུ་གུ་ཚ་ལུས་
གཡས་གསེར་ཟངས་ནས་ཆང་དང་། དངུལ་ཟངས་ནས་ཇ། དུང་ཟངས་
ནང་ཞོ་འོ་མ་ལེགས་པར་འདྲེན་བཞིན་སྟོབས་ཀྱི་རྒྱལ་པོར་ཕེབས་སྐྱེལ་ཞུ་བའི་གླུ་
ཞིག་ཕུལ་ལོ། །
གླུ་ཨ་ལ་ཐ་ལ་ཐ་ལ་རེད། །
ཐ་ལ་མོ་གླུ་ཡི་ལེན་ལུགས་རེད། །
གླུ་ཐེངས་གསུམ་ངག་གི་འགུགས་ལུགས་རེད། །
གནས་རབ་ལྷ་ཡི་ཞིང་ཁམས་ནས། །
མ་ཡུམ་ཤེས་རབ་ཕར་ཕྱིན་མ། །
མཁའ་འགྲོ་བྱེ་བ་འབུམ་གྱིས་བསྐོར། །



རྒྱལ་པོར་གླིང་པས་ཕེབས་སྐྱེལ་ཞུས།
333
གནས་བཟང་ཆོས་དབྱིངས་ཕོ་བྲང་ནས། །
མ་ཡུམ་རྡོ་རྗེ་ཕག་མོ་ཁྱེད། །
མཁའ་འགྲོ་བྱེ་བ་འབུམ་གྱིས་བསྐོར། །
དེ་རིང་བུ་མོའི་ཇུས་ལ་གཟིགས། །
ས་འདི་ས་ངོ་མ་ཤེས་ན། །
རྨ་དེལ་ཡག་སྟག་ཐང་ཁྲ་མོ་རེད། །
སྟོབས་རྒྱལ་པོ་ཆིབས་ཐོག་འབུད་ས་རེད། །
སྨན་ང་འདྲ་ང་ངོ་མ་ཤེས་ན། །
སྔོ་ལོ་སྟོན་པའི་སྲས་མོ་ཡིན། །
སྔོ་ལོའི་བུ་མོ་ནེའུ་ཆུང་ཟེར། །
སྐྱེ་ཡག་ལུས་ལ་མ་འཛོམས་ཀྱང་། །
མངོན་ཤེས་ལུང་བསྟན་གསལ་མི་ཡིན། །
འཛམ་བུ་གླིང་གི་མངའ་ཞབས་ལ། །
མཐུ་དང་མངོན་ཤེས་མཁྱེན་མི་ཟེར། །
གླུ་འདི་ཡི་གླུ་ངོ་མ་ཤེས་ན། །
ང་ནེའུ་ཆུང་ཅོ་ག་དྲུག་འགྱུར་ཟེར། །
ས་འགའ་རེའི་ཡུལ་ལ་ལེན་ལེ་མིན། །
དུས་དེ་རིང་སྐྱེས་བུ་ཁྱེད་ལ་འབུལ། །
ཁྱེད་དགུང་ལོ་ལྔ་གསུམ་བཅོ་ལྔའི་ཐོག །
མཐོ་ལྷ་ཡིས་མ་བཞག་སྐྱེས་བུ་ཕབ། །
གླིང་སྐྱེས་བུས་མ་བཞག་རྐྱང་རྒོད་ཕབ། །
ཁྱེད་མི་རྟ་མ་བཞུགས་དགྲ་ཁར་བྱོན། །
སྐུ་འོ་བརྒྱལ་ཆེན་པོ་ཡོད་ན་ཡང་། །



334
བདུད་གླིང་གཡུལ་འགྱེད།
ལྷ་གོང་མའི་གསུང་ཆོས་བསྒྲུབས་ལེ་རེད། །
ལས་དེ་ལ་འགྱོད་པ་ཅི་ལ་ཡོད། །
དེ་རིང་ཉི་མའི་གདོང་གང་ལ། །
གཏམ་ཚིག་གསུམ་ཁྱེད་ལ་ཞུ་རྒྱུ་ཡོད། །
ཁ་སང་ཉི་མ་འགའ་ཡི་ནང་། །
མལ་དུ་རྨི་ལམ་འདི་ལྟར་བྱུང་། །
སྟོད་ཡེ་ནས་སྤྲིན་དཀར་ལུག་རོ་ཙམ། །
མདའ་མར་ནས་སྤྲིན་ནག་ལུག་རོ་ཙམ། ། །
སྤྲིན་དཀར་ནག་འཐབ་མོ་བྱེད་ཞེ་གདའ། །
འཐབ་དང་པོ་སྤྲིན་ནག་རྒྱལ་ལ་ཁད། །
འཐབ་གཉིས་པ་སྤྲིན་དཀར་རྒྱལ་ལ་ཁད། །
མཐའ་སྤྲིན་པ་དམར་པོ་གོང་བུ་ཞིག །
སྤྲིན་དཀར་ནག་གཉིས་ཀྱི་བར་ལ་བཞུགས། །
སྤྲིན་ནག་པོ་ཐུར་དུ་ཕབ་ལེ་རྨིས། །
སྤྲིན་དཀར་པོ་གནམ་ལ་འཕྱུར་ལེ་རྨིས། །
སྤྲིན་པ་དཀར་པོའི་གཡས་ཟུར་ནས། །
གསེར་གྱི་ཉི་མ་ཤར་འདྲ་རྨིས། །
ཉི་འོད་ལྷོ་གླིང་ཁྱབ་ལེ་རྨིས། །
སྟོད་གངས་དཀར་རྩེ་མོའི་གཡས་ཟུར་ནས། །
སེང་དུང་སེང་དཀར་མོ་གཡུ་རལ་ཅན། །
སེང་ཕོ་ཐོང་གངས་ལ་འགྱིངས་པ་རྨིས། །
གངས་སེང་གེས་ཤ་སྐད་འབུད་པ་རྨིས། །
མཐོ་ནམ་མཁའ་སྟེང་གི་དཀྱིལ་དབུས་ནས། །



རྒྱལ་པོར་གླིང་པས་ཕེབས་སྐྱེལ་ཞུས།
335
འབྲུག་གཡུ་འབྲུག་སྔོ་མོ་དིར་སྒྲ་ཅན། །
འབྲུག་སྔོ་མོ་མཁའ་ནས་ངར་བ་རྨིས། །
སྐད་ངར་སྒྲ་ཐོག་སེར་བབ་པ་རྨིས། །
མལ་རྨི་ལམ་དེ་ཚོར་དཔྱད་པས་ན། །
བདུད་བར་ཆད་ཡོང་བའི་སྔ་ལྟས་བྱུང་། །
སྟོབས་སྐྱེས་བུ་བྱང་ལ་བྱོན་པའི་དུས། །
བྱང་ཀླུ་བཙན་དགྲ་ཡི་གདོང་ཁ་ལ། །
ཐུགས་སྣང་མེད་གདོང་མཆོང་མཛད་རྒྱུ་མེད། །
བདུད་ཕོ་འདྲེའི་བར་ཆད་ཤོར་ངེས་ཡོད། །
སྤྲིན་དཀར་ནག་འཐབ་པའི་བར་ཁ་ལ། །
སྤྲིན་དམར་པོ་ཁེར་འཇུག་བྱེད་ལེ་དེ། །
ཞིབ་དཔྱད་ན་བྱང་གི་བུ་མོ་ཞིག ། །
སྐུ་གཟུགས་ཆེན་པོ་མིན་ཙམ་ཞིག །
ཤ་རྩ་དམར་པོ་བྱུར་མདངས་ཤིག །
མངོན་མཁྱེན་སྤྱན་མིག་གསུམ་སྒྲིག་ཅིག །
ཞལ་དམར་མཚལ་གྱི་རྒྱུན་འདྲ་ཞིག ། །
ཁ་སོ་དུང་གི་འོད་ལྡན་ཞིག །
སྐྱེས་བུ་ཁྱེད་ལ་ཆགས་ནས་ཡོད། །
ཟས་བསོད་སྣ་ཚོགས་འདྲེན་པའི་དུས། །
ཁྱེད་སྐྱེས་བུ་དོགས་ཟོན་གནང་ན་བསམ། །
ཤར་ལུང་མདའ་ཡི་མར་གཤམ་ནས། ། །
བུད་མེད་གཞན་དང་མི་འདྲ་ལེ། །
འཁོར་གསུམ་དགྲ་དར་འཚུབ་ལེ་ཞིག །



336
བདུད་གླིང་གཡུལ་འགྱེད།
ངོ་སྟོད་ཁྲོ་བོ་ཁྲོས་ལེ་ཞིག །
ངོ་སྨད་ཁྲོ་མོ་དགའ་ལེ་ཞིག །
ཁྲོ་མོ་མདའ་གཞུ་འཛིན་ལེ་ཞིག །
ཁྲོ་བོ་བགེགས་བར་འཛོམས་ལེ་ཞིག །
མོ་སྨན་མཚན་བཟང་མ་ཞིག་ཡོང༌། །
སྟོབས་རྒྱལ་པོ་ཁྱེད་ལ་དབང་བསྐུར་ཞུ། །
མདའ་དར་མདུང་དར་མཚོན་དར་གསུམ། །
འཁོར་གསུམ་མཚོན་གྱི་འཁོར་ལོ་བསྐོར། །
བྱང་བདུད་འབྲོང་གཡག་ཁམ་པ་ཞིག །
རྭ་ཅོའི་རྩེ་མོར་མེ་ལྕེ་འབར། །
མེ་ཕུང་གང་སར་མཆེད་ནས་ཡོང་། །
ཁ་རླངས་སྨུག་པ་འཚུབ་ནས་ཡོང་། །
ལྕེ་དམར་གློག་དམར་འཁྱུག་ནས་ཡོང་། །
སུག་བཞིས་རྡུལ་དམར་བསླངས་ནས་བྱུང་། །
ཁྱེད་སྐྱེས་བུའི་གདོང་ཁར་ཤོར་ནས་ཡོང་། །
ཁྱེད་མི་རྟ་གཉིས་པོར་མི་སྐྱོན་ལེ། །
ལྷ་དགྲ་ལྷའི་ཚོགས་ཀྱིས་དཔུང་རོགས་ཡོང་། །
མཚན་བཟང་མ་ཡིས་མདའ་ཞིག་འཕངས། །
འབྲོང་ཆེན་ནག་པོ་ཐང་ལ་འགྱེལ། ། །
འབྲོང་ཆུང་གྲངས་མེད་ཐང་ལ་བཏབ། །
འབྲོང་ཤ་རི་བོ་སྤུངས་སྤུངས་བྱེད། །
འབྲོང་ཁྲག་རྒྱ་མཚོ་འཁྱིལ་འཁྱིལ་བྱེད། །
བྱ་ཁྱི་གཉིས་ཀྱི་ཁ་བསོད་རེད། །



337
རྒྱལ་པོར་གླིང་པས་ཕེབས་སྐྱེལ་ཞུས།
བུད་མེད་གཏང་མ་བླངས་ལེ་དེ། །
མགོ་མོ་འཁོར་བའི་གཞི་མ་རེད། །
རྒྱལ་པོར་ཅུང་ཞིག་གནོད་ཉེན་ཡོད། །
བདུད་ཀྱི་མཆེ་བ་ངར་རིང་གཅིག །
རྒྱུག་པའི་འཇག་མ་རྐང་རིང་གཉིས། །
བསྙབ་པའི་ལྕགས་ཀྱུ་ལག་རིང་གསུམ། །
མི་གསུམ་བདུད་ཀྱི་བཤན་དམར་རེད། །
བཤན་དམར་གསུམ་པོ་འོང་བའི་དུས། །
མི་དམར་རྟ་དམར་འུར་ལེ་ཞིག །
བཙན་རྒོད་ཐང་ནས་ཆས་འདྲ་ཞིག །
དཔྱད་ན་གཉན་སྟག་དམར་པོ་འདྲ། །
སྐྱེས་བུ་ཁྱེད་ཀྱི་ཕོ་ཉ་རེད། ། །
བཤན་དམར་འདུལ་བའི་དགྲ་ལྷ་རེད། །
ད་རུང་དོན་ཞིག་ཞུ་རྒྱུ་གདའ། །
རང་ས་གླིང་དཀར་ཁྲ་མོ་འདི། །
དཀར་པོ་ཞོ་ལྟར་ཆགས་ས་ལ། །
དམར་པོ་ཁྲག་ལྟར་དཀྲུགས་མི་ཞིག །
ཕྱི་དཀྲོལ་དཀྲོལ་ཌ་རུ་དཀྲོལ་མི་ཞིག །
ནང་དཀྲུག་དཀྲུག་དྲིལ་བུ་དཀྲུག་མི་ཞིག །
གཏམ་གསང་བ་ཕྱོགས་བཞིར་བཀྲམ་མི་ཞིག །
རྔ་བོ་འདྲ་བའི་ངོ་གཉིས་མ། །
དུག་སྦྲུལ་འདྲ་བའི་ལྕེ་གཉིས་མ། །
གྱོད་མེད་གྱོད་རྩ་བཟོ་མི་ཡོད། །



338
བདུད་གླིང་གཡུལ་འགྱེད།
རེད་གདའ་ཨེ་དགོངས་སེང་ཆེན་དཔོན། །
ཡིན་ལུགས་ལོ་རྒྱུས་འདི་འདྲ་ཡིན། །
དེ་རིང་ཉི་མའི་གདོང་གང་ལ། །
གཡས་གསེར་ཟངས་ནང་ལ་ཆང་ཞིག་ཡོད། །
ཕུན་སུམ་ཚོགས་པའི་ཐབ་ཅིག་རྒྱབ། །
དམར་འོད་མཆེད་པའི་མེ་ཞིག་འབུད། །
བཀྲ་ཤིས་འཁྱིལ་བའི་ཟངས་ཤིག་བཙུགས། །
དྭངས་གཙང་བདུད་རྩིའི་ཆུ་ཞིག་བླུགས། །
ཨ་ཡག་ནས་ཀྱི་ཕ་དང་གཅིག །
དར་ཡག་ནས་ཀྱི་མ་དང་གཉིས། །
མུ་ལེ་ནས་ཀྱི་བང་མཛོད་གསུམ། །
ཕ་ར་ནས་ཀྱི་ཞང་པོ་བཞི། །
བྲ་འོ་ནས་ཀྱི་ཨ་ནེ་ལྔ། །
བྲ་བོ་ནས་ཀྱི་གྲྭ་བ་དྲུག །
སྔོ་ཆུང་ནས་ཀྱི་དགེ་མ་བདུན། །
ཞག་བདུན་བཙོས་པའི་ཆང་ཞིག་འདྲེན། །
བལ་ཡུལ་སྟོད་ཀྱི་བུར་དཀར་ཆང་། །
བལ་ཡུལ་སྨད་ཀྱི་བུར་སྨུག་ཆང་། །
ཚ་བ་རོང་གི་རྒུན་འབྲུམ་ཆང་། །
རང་ཡུལ་མཐིལ་གྱི་ནས་དཀར་ཆང༌། །
ལོ་ལ་བཙོས་པའི་ལོ་ཆང་ཡོད། །
ལོ་ཆང་ལོ་ཡག་གར་པོ་འདྲེན། །
ཟླ་ལ་བཙོས་པའི་ཟླ་ཆང་ཡོད། །



རྒྱལ་པོར་གླིང་པས་ཕེབས་སྐྱེལ་ཞུས།
339
ཟླ་ཆང་ལྡམ་མ་ལྡེམ་དགུ་འདྲེན། ། །
ཞག་ལ་བཙོས་པའི་ཞག་ཆང་ཡོད། །
ཞག་ཆང་ཞག་ལོ་མེ་འབར་འདྲེན། །
ཉིན་ལ་བཙོས་པའི་ཉིན་ཆང་ཡོད། །
ཉིན་ཆང་བདུད་རྩི་འཁྱིལ་བ་འདྲེན། །
ཆང་ཐེངས་གསུམ་བཞེས་དང་དབུ་འཕང་མཐོ། །
སྐུ་ཟིལ་པ་ཁྲུམ་སེ་གཟི་མདངས་ཆེ། །
ཐུགས་རིག་སྔགས་བཞིན་དུ་གསལ་ལེར་འཁོར། །
གླིང་རྒྱལ་བློན་རྣམས་ལ་ཆང་འདྲེན་ཡོད། །
ཁམ་དངུལ་ཟངས་ནང་ལ་ཇ་རབ་ཡོད། །
ཇ་འདི་ཡི་འབྱུང་རྐྱེན་བཤད་པས་ན། །
ཤར་རྒྱ་ནག་རི་བོ་རྩེ་ལྔ་ནས། །
འཕགས་མཆོག་ཐུགས་རྗེ་འཇམ་དཔལ་དབྱངས། །
ལྷ་འཇམ་དཔལ་དབྱངས་ཀྱིས་རབ་གནས་གནང་། །
ཉི་རི་ཉི་ནས་ཤོག་དཀར་ཇ། །
སྲིབ་རི་སྲིབ་ནས་ཤོག་ནག་ཇ། །
བྱང་ཇ་མེ་ཏོག་གཡང་རྩེ་རེད། །
ཇ་རབ་ཇ་པའི་བླ་མ་གཅིག །
ཀན་འབྲུ་ཇ་ཡི་དཔོན་པོ་གཉིས། །
སྤྱན་ཤེལ་ཇ་ཡི་དཔའ་བོ་གསུམ། །
འབྲུ་ཐང་ཇ་ཡི་མ་བུན་བཞི། །
ལྷ་ཇ་ཇ་ཡི་གཡོག་མོ་ལྔ། །
ཀོ་ཚ་ཇ་ཡི་གཡོག་པོ་དྲུག །



340
བདུད་གླིང་གཡུལ་འགྱེད།
རྫ་ཆུ་བསིལ་མ་དེ་དང་བདུན། །
བྱང་ཚ་དཀར་པོ་དེ་དང་བརྒྱད། །
མར་དཀར་སྤུས་ལོ་དེ་དང་དགུ །
དགུ་ཟི་ཇ་ལ་དགུ་དཀྲུག་བརྒྱབ། །
ཤར་རྒྱ་ནས་ཡོང་བའི་དགུ་ཟེ་ཇ། །
དུས་དེ་རིང་སྐྱེས་བུ་ཁྱེད་ལ་འབུལ། །
ཇ་ཐེངས་གསུམ་བཞེས་དང་དགྲ་མགོ་ལོན། །
དགྲ་བཞི་ཟིལ་གྱིས་ནོན་ལེ་རེད། །
གཏང་མ་དགུང་ལ་གྲགས་ལེ་རེད། །
གླིང་རྒྱལ་བློན་རྣམས་ལ་ཇ་འདྲེན་ཡོད། །
དཀར་དུང་ཟངས་ནང་ལ་འོ་འདྲེན་ཡོད། །
སེང་གེ་དཀར་མོའི་འོ་མ་གཅིག །
གཡུ་འབྲུག་སྔོན་མོའི་འོ་མ་གཉིས། །
ཟེ་ཆུང་འབྲི་ཡི་འོ་མ་གསུམ། །
རྒྱ་ཚ་བ་མོའི་འོ་མ་བཞི། །
ཁྱུང་དཀར་མཛོ་མོའི་འོ་མ་ལྔ། །
མ་ཧེ་ཁ་དཀར་འོ་མ་དྲུག །
གཡང་དཀར་ལུག་གི་འོ་མ་བདུན། །
ཕུན་སུམ་ཚོགས་པའི་འོ་མའི་ཕུད། །
དེ་རིང་སྐྱེས་བུ་ཁྱེད་ལ་འབུལ། །
ཁྱད་པར་ཞོ་ཡི་གཞི་མ་ཡིན། །
ཁྱེད་བསྐལ་བ་ཞོ་ལྟར་ཆགས་པར་ཤོག །
ཕོ་འདྲེར་ཐོད་མདའ་སྤྲོད་པར་ཤོག །



རྒྱལ་པོར་གླིང་པས་ཕེབས་སྐྱེལ་ཞུས།
341
བདུད་ཡུལ་ཆོས་ལ་འགྱུར་བར་ཤོག ། །
འགྲོ་དྲུག་སྐྱོབ་པའི་ལྷ་རྣམས་ལ། །
ཇ་ཆང་འོ་ཕུད་མཆོད་པ་འབུལ། །
ངའི་ལག་ཏུ་འཛིན་པའི་མཛོད་དར་ལ། ། །
དཀར་པོའི་དར་ལ་ཡུག་གཅིག་ཡོད། ། །
ལྷ་ཚངས་པ་རྫོང་བདའི་རྫོང་བདའ་ཡིན། །
རྫོང་བདའ་མ་ཡིན་འཛོམས་དར་ཡིན། །
དུས་ནམ་ཡང་འཛོམས་པའི་སྨོན་ལམ་ཡོད། །
སེར་པོའི་དར་ལ་ཡུག་གཅིག་ཡོད། །
གཉན་སྐུ་ལྷ་རྫོང་བདའི་རྫོང་བདའ་ཡིན། །
དུས་ནམ་ཡང་འཛོམས་པའི་འཛོམས་དར་ཡོད། །
སྔོ་མོའི་དར་ལ་ཡུག་གཅིག་ཡོད། །
ཀླུ་གཙུག་ན་རྫོང་བདའི་རྫོང་བདའ་ཡིན། །
རྫོང་བདའ་མ་ཡིན་འཛོམས་དར་ཡིན། །
དུས་ནམ་ཡང་འཛོམས་པའི་འཛོམས་དར་ཡིན། །
དམར་པོའི་དར་ལ་ཡུག་གཅིག་ཡོད། །
ལྷ་གཉན་སྟག་རྫོང་བདའི་རྫོང་བདའ་ཡིན། །
རྫོང་བདའ་མ་ཡིན་འཛོམས་དར་ཡིན། །
དུས་ནམ་ཡང་འཛོམས་པའི་འཛོམས་དར་ཡིན། །
ད་རུང་ངོ་མཚར་དར་གཅིག་ཡོད། །
དར་འགོར་བཀྲ་ཤིས་རྟགས་བརྒྱད་ཡོད། །
དར་སྐེད་རྒྱལ་སྲིད་སྣ་བདུན་ཡོད། །
དར་འདབ་མུ་ཏིག་འཕྱངས་ལོ་ཡོད། །



342
བདུད་གླིང་གཡུལ་འགྱེད།
སྐུ་སེང་ཆེན་རྫོང་བདའི་རྫོང་བདའ་ཡིན། །
རྫོང་བདའ་མ་ཡིན་འཛོམས་དར་ཡིན། །
དུས་ནམ་ཡང་འཛོམས་པའི་རྟེན་འབྲེལ་ཡིན། །
དཀར་དམར་སྔོ་སེར་དར་ཚོན་ལྔ། །
རྟ་རྐྱང་པོ་རྫོང་བདའི་རྫོང་བདའ་ཡིན། །
རྫོང་བདའ་མ་ཡིན་འཛོམས་དར་ཡིན། ། །
དུས་ནམ་ཡང་འཛོམས་པའི་སྨོན་ལམ་ཡོད། །
སྨོན་ལམ་ཅི་འདེབས་འགྲུབ་ལེ་ཡིན། །
བཀྲ་ཤིས་ཕུན་སུམ་ཚོགས་པར་ཤོག །
སྐུ་རྗེ་སྟོབས་ཀྱི་རྒྱལ་པོ་མཁྱེན། །
རྨོག་དཀར་རྒྱལ་བའི་ཐོད་སྒོར་ལ། །
དབུ་ཐོད་དམར་པོ་དགྲ་ལྷས་བསྐོར། །
ཁྲུབ་ཆེན་ཟིལ་བ་འབུམ་འཛོམས་ལ། །
གོ་ཆ་བཙན་པའི་རྟེན་འབྲེལ་འགྲིག །
དགྲ་ལྷའི་ཚེ་གོས་སྨུག་པོ་འདི། །
སངས་རྒྱས་སྟོང་གི་ཆོས་གོས་ཡིན། །
མཁའ་འགྲོ་འབུམ་གྱི་དབུ་ལོ་ཡིན། །
ཁྱེད་སྐྱེས་བུ་བྱང་ལ་བྱོན་པའི་དུས། །
ཡིད་དམ་ལྷ་དང་མཁའ་འགྲོ་དང་། །
ཆོས་སྐྱོང་སྲུང་མ་མ་ལུས་བསྐོར། །
སྨོན་ལམ་རྟེན་འབྲེལ་འགྲིག་ལེ་རེད། །
ཕ་མ་བཟང་པོའི་སྨོན་ལམ་གཅིག །
བླ་མ་བཟང་པོའི་བཀའ་ཆོས་གཉིས། །



343
རྒྱལ་པོར་གླིང་པས་ཕེབས་སྐྱེལ་ཞུས།
ཚེ་རོགས་བཟང་པོའི་སྙིང་གཏམ་གསུམ། ། །
བཟང་གསུམ་རྟེན་འབྲེལ་དེ་རིང་འགྲིག །
ཁྱེད་ལྷ་བུའི་ཐུགས་ལ་དེ་ལྟར་དགོངས། །
ཞེས་གླུ་དེ་ལྟར་ཕུལ་བ་དང་། རྒྱལ་བློན་དང་བཅས་པ་ཐུགས་མགུ་ནས་
ཞལ་འཛུམ་འཛུམ། དབུ་འཇོག་འཇོག་གནང་ནས་ ཇ་ཆང་ལོངས་སུ་སྤྱོད་
པའི་སྐབས། ཕ་སྤྱི་དཔོན་གྱིས་སེང་ཆེན་རྒྱལ་པོ་ཆིབས་ཐོག་ཏུ་བུད་པར་ཉེ་
བས་ཚང་མ་འགྲོ་གྲབས་གྱིས་ཤིག་གསུངས་པ་དང༌། གླིང་པ་རྣམས་ཕེབས་
སྐྱེལ་གྱི་གྲབས་ལ་བརྩོན་ནས་ ཕ་བུ་མ་སྲུ་རྣམས་གཟབ་མཆོར་ལེགས་པར་་་་་
བཀླུབས། མོ་སྨན་རྣམས་ཀྱིས་རྒྱན་གོས་ཀྱིས་མཛེས་པར་བྱས། བློན་འཁོར་
དཔའ་རྟུལ་རྣམས་ཀྱིས་གོ་ཁྲབ་གསོལ། རྟ་ཐོག་ཏུ་བུད་ནས་ཐོན་པའི་ཉིན་
དེར། སྨན་སེང་ལྕམ་འབྲུག་མོས་རིན་ཆེན་ཁྱད་དུ་འཕགས་ པའི་དོ་ཤལ་་་
བཏགས། འཇོ་སྒེག་གཡེར་བ་ཞིག་མཛད་ནས་མ་འགོག་བཟའ་ལྷ་མོ་དང་རྒྱ་
བཟའ་ལྷ་དཀར་ལྷན་དུ་ཕེབས། མ་ཡུམ་འགོག་བཟའ་ལྷ་མོས་གསོལ་བ་སྨོན་
ལམ་འདེབས་པའི་གླུ་མཁའ་འགྲོའི་བརྡ་གླུར་དྲངས་ནས་གླུ་འདི་སྐད་ཅིག་ཞེས་
སོ། །
གླུ་ཨ་ལ་ཐ་ལ་ཐ་ལ་རེད། །
ཐ་ལ་མོ་གླུ་ཡི་ལེན་ལུགས་རེད། །
དུས་དེ་རིང་ལྷ་ཞིག་འབོད་ལ་འདི། །
ལས་རབ་རྫོགས་པའི་ཞིང་ཁམས་ནས། །
མ་མཁའ་འགྲོ་ཤེས་རབ་ཕར་ཕྱིན་མ། །
ཐུགས་རྗེའི་འོད་ཟེར་ང་ལ་གཟིགས། །
གནས་འོག་མིན་ཅན་གྱི་གནས་མཆོག་ནས། །
མ་རྗེ་བཙུན་སྒྲོལ་མ་དཀར་སྔོན་རྣམས། །



344
བདུད་གླིང་གཡུལ་འགྱེད།།
དེ་རིང་མ་ངའི་གྲོགས་ལ་བྱོན། །
ས་འདི་ས་ངོ་མ་ཤེས་ན། །
ཤར་གླིང་ལྷ་ཡི་དཀྱིལ་འཁོར་ནས། །
འདུ་ར་སྟག་ཐང་ཁྲ་མོ་རེད། །
དགའ་སྐྱིད་འཛོམས་པའི་གནས་ཡུལ་རེད། །
མ་ང་འདྲ་ང་ངོ་མ་ཤེས་ན། །
སྐྱེ་བ་འདི་ཡི་སྔོན་མའི་དུས། །
ལས་རབ་རྫོགས་པའི་ཞིང་ཁམས་ནས། །
མ་མཁའ་འགྲོ་ཤེས་རབ་ཕར་ཕྱིན་ཡིན། །
མ་མཁའ་འགྲོ་འབུམ་གྱི་ཚོ་དཔོན་ཡིན། །
སྐྱེ་བ་ཕྱི་མ་འདི་ཡི་ཚེ། །
འོག་ཕྱོགས་ཀླུ་ཡི་ཡུལ་དུ་འཁྲུངས། །
ས་མཆོག་འགོག་ཡུལ་སྟོད་ལ་སླེབས། །
མཚོ་སྐྱེས་ཀླུ་ཁང་ཀླུ་མོ་ཡིན། །
འགོག་ལྷ་ཁང་ནང་གི་ལྷ་མོ་ཡིན། །
དེ་ནས་གླིང་དཀར་སྟོད་ལ་ཡོང་། །
མ་ཡུམ་འགོག་བཟའ་ལྷ་མོ་ཡིན། །
གླུ་འདི་ཀླུ་ངོ་མ་ཤེས་ན། །
མ་འགོག་བཟའི་ཚེ་གླུ་དྲུག་འགྱུར་ཡིན། །
ས་ག་མ་ཡུལ་ལ་ལེན་ལེ་མིན། །
དུས་དེ་རིང་མི་ལེན་ཀ་མེད་རེད། །
འགྲན་མེད་སེང་ཆེན་རྒྱལ་པོ་ཁྱེད། །
དགུང་ལོ་ལྔ་གསུམ་བཅོ་ལྔར་སོན། །



རྒྱལ་པོར་གླིང་པས་ཕེབས་སྐྱེལ་ཞུས།
345
ཁྱེད་དགྲ་འགོ་ཡར་ཁམས་བྱང་ལ་གཏད། །
བདུད་ཕོ་འདྲེ་འདུལ་བའི་མཛད་པ་སྤེལ། །
ཁྱེད་སྐུ་གཅིག་ཡར་ཁམས་བྱང་ལ་ལྷགས། །
བྱང་ཀླུ་བཙན་བདུད་ལ་ཐོད་མདའ་སྤྲོད། །
ལྷ་ཤཱཀྱ་ཐུབ་པའི་གསུང་ཆོས་སྒྲུབ། །
འཁོར་འགྲོ་དྲུག་སེམས་ཅན་བདེ་ལ་འགོད། །
སྟོབས་གེ་སར་འགྲོ་དོན་འཕྲིན་ལས་སྒྲུབ། ། །
སྐྱིད་ཉི་མ་འཇིག་རྟེན་འདི་ན་ཤར། །
ལས་འདི་ལས་བཟང་བ་ཡོད་ལེ་མིན། །
དེ་རིང་ཨ་མའི་མ་ལུ་ཁྱོད། །
གསོན་དང་ཞུ་རྒྱུ་འགའ་རེ་ཡོད། །
ལྷ་རྟ་རྐྱང་རྒོད་དོན་གྲུབ་དེ། །
རྩ་རླུང་འཕྲུལ་གྱི་ལྷ་རྟ་ཡིན། །
ནམ་མཁའ་མཐོ་དང་ས་གཞི་དམའ། །
བར་སྣང་རླུང་དང་ཅི་འཚུབ་ཡིན། །
དངོས་ཡོད་བརྒྱ་དང་དངོས་མེད་སྟོང་། །
རྫུ་འཕྲུལ་ཅན་གྱི་འདོ་རྟ་ཡིན། །
མཐུ་སྟོབས་འགྲན་མེད་ལྷ་བུ་གཅིག །
རྫུ་འཕྲུལ་དོ་མེད་ལྷ་རྟ་གཉིས། །
མི་རྟ་ཆ་གཅིག་བྱང་ལ་བྱོན། །
དགྲ་མགོ་ནོན་པའི་རྟེན་འབྲེལ་བྱུང་། །
ཁྱེད་མི་རྟར་འགྲན་ཡ་མེད་ལེ་རེད། །
གནའ་མི་བོད་ཀྱི་གཏམ་དཔེ་ལ། །



346
བདུད་གླིང་གཡུལ་འགྱེད།
གངས་དཀར་རྩེ་མོའི་གཡས་ཟུར་ལ། །
དུང་སེང་དཀར་པོ་གཡུ་རལ་རྒྱས། །
མགོ་གཡུ་རལ་རྒྱས་པའི་ཉིན་མོ་ནས། །
གཅན་གཟན་གཏུམ་པོར་འཇིགས་དགོས་མེད། །
སེང་ཕོ་ཐོང་དབང་ཐང་ཆེ་ལེ་རེད། །
དབུས་རི་རྒྱལ་ལྷུན་པོའི་རྩེ་མོ་ལ། །
བྱ་རྒྱལ་ཁྱུང་ཆེན་གཤོག་སྒྲོ་རྒྱས། །
བྱ་ཁྱུང་ནམ་འཕང་བཅད་པ་ནས། །
འདབ་ཆགས་ཡོངས་ལ་འཇིགས་དགོས་མེད། །
ཁྱུང་ཆེན་བྱ་ཡི་རྒྱལ་པོ་མཛད། །
དུག་སྦྲུལ་ནག་པོའི་ཁ་གནོན་རེད། །
ཡར་ཁམས་བྱང་གི་རི་བརྒྱད་ལ། །
སེང་ཆེན་མི་རྟ་ལྷན་གཉིས་བྱོན། །
གཞིས་བྱེས་བྱང་གི་ལམ་བར་དུ། །
འདྲེ་སྲིན་བཞི་བཅུ་ཞེ་དགུ་ཡོད། །
ད་ལོ་འདུལ་བའི་དུས་ལ་བབ། །
ཁ་ཤས་ཞི་བས་འདྲེན་དགོས་ཡོད། །
ཁ་ཤས་དྲག་པོས་འདུལ་དགོས་ཡོད། །
ལམ་བར་བདེ་བླག་ཡོང་བ་ལ། །
ད་ལྟ་ང་ཡི་ལྷ་འབོད་ཡོད། །
སྟེང་གི་མི་ལ་མི་སྐྱོན་ལེ། །
བཅོམ་ལྡན་རྒྱལ་བ་རིགས་ལྔས་འཚོས། །
ཚངས་པ་དཀར་པོས་སྡོང་གྲོགས་མཛོད། །



347
རྒྱལ་པོར་གླིང་པས་ཕེབས་སྐྱེལ་ཞུས།
བར་གྱི་ས་གདན་མི་འགྱུར་ལེ། །
ཚེ་དཔག་མེད་ཀྱིས་ཐུགས་རྗེས་གཟིགས། །
གཉན་ཆེན་སྐུ་ལྷས་ཁ་འཛིན་མཛོད། །
འོག་གི་རྟ་ལ་མི་སྐྱོན་ལེ། །
རྟ་མཆོག་རླུང་གི་རྒྱལ་པོ་མཁྱེན། །
ཀླུ་རྒྱལ་གཙུག་ནས་ཁ་འཛིན་མཛོད། །
བྱང་གི་ས་ཆར་ཞབས་སོན་རྟིང་། །
ཐོག་མར་སྒོ་སྲུང་གོང་མ་ལ། །
སྲིན་པོ་གཡག་ཤེས་ཁ་གདངས་ཡོད། །
ནག་ཚོགས་བདུད་ཀྱི་གློ་བ་རེད། །
ཡོད་ཚད་ཆམ་ལ་ཕབ་དགོས་ཡོད། །
གཡའ་མ་ཐང་ཆེན་བར་མ་ལ། །
ཐེའུ་རང་སུམ་བརྒྱ་དྲུག་ཅུ་ཡོད། །
ཐེའུ་རང་མཁན་པ་རྒན་མོ་དེ། ། །
ནག་ཚོགས་བདུད་ཀྱི་གློ་བ་རེད། །
དཀར་ཕྱོགས་ཆོས་ལ་གནག་ལེ་རེད། །
རྡོག་བདེ་མོར་མཁན་མོ་འདུལ་ལེ་མིན། །
འཕྲུལ་གྱིས་ཐེའུ་རང་གཟུགས་སུ་སྤྲུལ། །
ཐབས་ཀྱིས་ཐེའུ་རང་མཁན་མོ་ཐུལ། །
སྐྱེས་བུས་ཐེའུ་རང་དམ་ལ་ཐོགས། །
བྲག་རི་མཐོན་པོའི་ཕ་མཐའ་ནས། །
རི་ཆུ་གཉིས་ཀྱི་དོག་མོའི་སར། །
བྲག་དམར་མི་མགོ་གཏུགས་ནས་ཡོང་། །



348
བདུད་གླིང་གཡུལ་འགྱེད།
བྲག་ཡ་ཁ་བ་དེ་སྟེང་ནས་རྒྱུག །
བྲག་མ་ཁ་བ་དེ་འོག་ནས་རྒྱུག །
བྲག་དམར་ཁ་སྡེབ་བར་མཚམས་མེད། །
བྱ་འདབ་ཆགས་ཡིན་ཀྱང་འགྲོ་ས་མེད། །
རླུང་ཟེར་མ་ཡིན་ཀྱང་འགྲོ་ས་མེད། །
ཁྱེད་མི་རྟར་སྐུ་ངལ་བྱུང་བའི་དུས། །
རླུང་གི་བུ་མོ་རླུང་ལྷ་སྒྲོན། །
ཆུ་ཡི་བུ་མོ་ཆུ་ལྷ་སྒྲོན། །
གནམ་གྱི་བུ་མོ་གནམ་ལྷ་སྒྲོན། །
སྒྲོན་ནེ་གསུམ་གྱི་གྲོགས་སྣ་ཁྲིད། །
རྗེ་སེང་ཆེན་མི་རྟ་བདེ་མོར་ཐོན། །
གངས་རི་མཐོན་པོའི་གཡས་ཟུར་ནས། །
བདུད་མོ་ཨ་ལྕམ་དཀར་མོ་ཡོད། །
གནམ་ས་གཉིས་སྡེབ་བྱེད་མི་རེད། །
ཉི་ཟླ་སིལ་སྙན་འཁྲོལ་མི་རེད། །
སྐར་ཚོགས་སྦྱར་གྱིས་ཟིན་མི་རེད། །
སྟོང་གསུམ་ཟིལ་གྱིས་གནོན་མི་རེད། །
ཨ་ལྕམ་འདུལ་ཐབས་ལར་ནས་མེད། །
ཡིན་ཀྱང་སྐྱེས་བུ་རིན་པོ་ཆེ། ། །
དཀར་ཕྱོགས་ཆོས་ལ་སྒྱུར་བ་ལ། །
ཤེས་རབ་ལྔ་ཡིས་གླུ་ལེན་བསྐོར། །
མཐུ་དང་འཕྲུལ་གྱིས་བློ་ཁ་བསྒྱུར། །
རིམ་བཞིན་རྫོང་མཁར་དཀྱིལ་མར་བྱོན། །



རྒྱལ་པོར་གླིང་པས་ཕེབས་སྐྱེལ་ཞུས།
349
ཡར་ཁམས་བྱང་མའི་རི་བརྒྱུད་ལ། །
མ་གྲགས་རྫོང་ཆེན་ལྔ་ཙམ་ཡོད། །
རྫོང་མཁར་དཀྱིལ་མའི་ནང་རྒྱུད་ལ། །
མོ་སྨན་ཁ་བདེ་མ་ཞིག་ཡོད། །
མཛེས་སྡུག་ལྡན་པ་གཡེར་གྲགས་ཆེ། །
ཤ་རྩ་དཀར་ལ་ཁྲག་རྩ་དམར། །
སྤྱན་མིག་དམར་པོ་ཁྲག་གི་མདོག །
སོ་རྩ་དཀར་པོ་དུང་གི་མདོག །
གཟུགས་ཚད་མ་ཡིན་པའི་བུ་མོ་དེས། །
ཞལ་སོ་དཀར་འཛུམ་གྱིས་བསུ་བ་བྱེད། །
བློ་ཤེས་རབ་ཇུས་ཀྱིས་ཐུགས་ཁ་བསྐངས། །
དོན་ཡིན་ལུགས་ལོ་རྒྱུས་ཞིབ་པར་སྒྲོན། །
ཐུགས་བློ་ཁ་བུ་མོར་མ་བསྟུན་ན། །
བདུད་རྒན་བླ་སྲོག་བསླུ་ཐབས་མེད། །
ཕོ་འདྲེར་ཐོད་མདའ་སྤྲོད་ལེ་མིན། །
ཐུགས་བློ་བུད་མེད་དེ་ལ་བརྟེན། །
འགྲོ་དོན་འཕྲིན་ལས་མྱུར་དུ་སྤེལ། །
ཕོ་བདུད་ནག་པོར་ཐོད་མདའ་སྤྲོད། །
ཆིབས་ཁ་ལ་མོར་གླིང་ལ་སྒྱུར། །
ཐེ་ཚོམ་མེད་པར་ལམ་དུ་ཞུགས། །
ཡུན་རིང་ཞུགས་ན་བར་ཆད་ཡོང་། །
མ་ངར་རྨིས་ལྟས་ཨེ་འདྲ་བྱུང་། །
རྫ་ནག་ནག་པོ་ཞིག་གི་ནང་། །



350
བདུད་གླིང་གཡུལ་འགྱེད།
མི་གཙང་ཟས་རིགས་སྣ་དགུ་གདའ། །
ཟས་སྣ་དགུ་ཁྱོད་ལ་ཕུལ་བ་རྨིས། །
ཞབས་ཕེབས་བགྲོད་མེད་ལེ་ཞ་བོ་རེད། །
ཞལ་གསུང་གྲོས་མེད་ལེ་ལྐུགས་པ་རེད། །
དུས་ལོ་ལྔ་སོང་བའི་ཕྱི་ཉིན་ཐོག །
ཟངས་མདོག་དཔལ་རིའི་རྩེ་མོ་ནས། །
འཇའ་འོད་འཁྱིལ་བའི་གུར་ཁང་ནས། །
སྤྲུལ་སྐུ་པད་མ་འབྱུང་གནས་ཀྱིས། །
འཆི་མེད་ཚེ་ཡི་བདུད་རྩི་ཞིག །
འཕྲུལ་གྱི་བྱ་དཀར་གསུམ་ལ་བསྐུར། །
བུ་གསུམ་ལ་མོར་བྱང་ལ་འཕུར། །
འཆི་མེད་བདུད་རྩི་ཁྱེད་ལ་ཕུལ། །
ལྷ་བུ་སྙུང་གཞི་དྭངས་ལེ་རྨིས། །
དོན་དེ་ཚོ་སྐྱེས་བུའི་ཐུགས་ལ་བཞེས། །
སྐུ་སྙུང་གཞི་དྭངས་པའི་ཉིན་མོ་ལ། །
ཐུགས་འཛེམ་མེད་གོ་ཁྲབ་སྐུ་ལ་གསོལ། །
སྐྱབས་ཁྲུབ་ཆེན་ཟིལ་བ་འབུམ་རྫོང་འདིར། །
ཁྲབ་ཕྱི་མར་དགྲ་ལྷ་ཝེར་མ་འཁོར། །
ཁྲབ་བར་མར་ཆོས་སྐྱོང་སྲུང་མ་འཁོར། །
ཁྲབ་ནང་མར་བླ་མ་ཡི་དམ་འཁོར། །
ཕྱི་ནང་བར་གསུམ་ཁྲབ་ཀྱི་སྟེང་། །
ཨ་མས་སྨོན་ལམ་ལན་ཞིག་འདེབས། །
གོ་ཆ་བཙན་པའི་རྟེན་འབྲེལ་ཡིན། །



རྒྱལ་པོར་གླིང་པས་ཕེབས་སྐྱེལ་ཞུས།
351
ཕོ་འདྲེར་ཐོད་མདའ་སྤྲོད་པའི་དུས། །
མཚོན་གྱིས་སྐུ་ལ་མ་གནོད་ལེ། །
བཅོམ་ལྡན་རྒྱལ་བ་རིགས་ལྔས་གཟིགས། །
དབུ་ལ་དབུ་རྨོག་དཀར་པོ་གསོལ། །
རྨོག་ཆེན་རྒྱལ་བའི་ཐོད་སྒོར་ལ། ། །
རྒྱལ་བ་རིགས་གསུམ་མགོན་པོས་བསྐོར། །
དར་འཕྲུ་ཁམས་གསུམ་ཟིལ་གནོན་ལ། །
རྣམ་པར་རྒྱལ་བའི་དགྲ་ལྷས་བསྐོར། །
ཕུབ་མོ་སྦ་དཀར་ལེབ་ཆེན་ལ། །
གླིང་གཞི་སྲུང་བའི་དགྲ་ལྷས་བསྐོར། །
དེ་རིང་ལྷ་ཚོགས་འཁོར་ལེ་དེ། །
བཀྲ་ཤིས་རྟེན་འབྲེལ་བཟང་ལེ་རེད། །
དབུ་རྨོག་མཐོ་བའི་རྟེན་འབྲེལ་ཡིན། །
བསོད་ནམས་བཟང་བའི་སྨོན་ལམ་གྲུབ། །
ཀླུ་བཙན་ཐོད་མདའ་སྤྲོད་ལེ་ཡིན། །
སྐུ་ལ་ཁྱད་པར་མདའ་གཞུ་བསྐོར། །
གཡས་སྟག་དོང་ཕྲ་མོའི་ནང་རྒྱུད་ལ། །
མདའ་རབ་དགུ་བཅུ་གོ་དགུ་ཡོད། །
གླུ་ལེན་ཐུབ་པའི་མདའ་བཅུ་ཡོད། །
ཚུར་ལོག་ཐུབ་པའི་མདའ་བཅུ་ཡོད། །
མི་སྐད་གོ་བའི་མདའ་བཅུ་ཡོད། །
མི་ཤ་བཟའ་བའི་མདའ་བཅུ་ཡོད། །
མི་ཁྲག་འཐུང་བའི་མདའ་བཅུ་ཡོད། །



352
བདུད་གླིང་གཡུལ་འགྱེད།
བླ་སྲོག་བཀུམས་པའི་མདའ་བཅུ་ཡོད། །
སྲོག་རྩ་སྲུང་བའི་མདའ་བཅུ་ཡོད། །
རྣམ་ཤེས་སྦྱར་བའི་མདའ་བཅུ་ཡོད། །
མདའ་རབ་དགུ་བཅུ་གོ་དགུ་དེ། །
ཆོས་སྐྱོང་སྲུང་མའི་མགུལ་མདའ་ཡིན། །
གྲུབ་པ་རྒྱལ་མོའི་ཚེ་མདའ་ཡིན། །
མདའ་མཚོན་དགུང་ལ་འདྲེན་པའི་དུས། །
བདུད་རྒན་དབང་དུ་འདུས་རྟགས་ཡིན། །
ཐོད་མདའ་སྤྲོད་པའི་རྟེན་འབྲེལ་འགྲིགས། །
གཟིག་ཤུབས་གཡོན་མའི་ནང་རྒྱུད་ལ། །
གཞུ་མོ་རྭ་རྒོད་འཁྱིལ་བ་ཡོད། །
ཁམས་གསུམ་འདུས་པའི་ལྷ་གཞུ་བཀུགས། །
གཞུ་མགོ་འུར་འུར་ཟེར་བའི་དུས། །
གནམ་ནས་གཡུ་འབྲུག་གྲགས་གྲགས་ཡིན། །
གཞུ་མཇུག་ཐང་ཐང་ཟེར་བའི་དུས། །
ཁྲིམས་རྔ་མཁར་ནས་རྡུང་རྡུང་ཡིན། །
གཞུ་སྐུད་སྟོང་གསུམ་འུར་སྒྲ་ཡིན། །
རྣམ་ཤེས་དག་པའི་ཆོས་དབྱིངས་སུ། །
འདྲེན་དོན་ཆེ་བའི་སྨོན་ལམ་གྲུབ། །
ནག་ཚོགས་བསྟན་པ་དེ་དུས་བསྣུབས། །
རལ་གྲི་བཏབ་པ་ལེན་མེད་ལ། །
སྲོག་གཅོད་མྱུར་བའི་དགྲ་ལྷས་བསྐོར། །
མདུང་མོ་ཁམས་གསུམ་ཟིལ་གནོན་ལ། །



353
རྒྱལ་པོར་གླིང་པས་ཕེབས་སྐྱེལ་ཞུས།
བ་དན་གཡུལ་ལས་རྣམ་རྒྱལ་གསོལ། །
དར་འཕྲུ་རྒྱལ་མཚན་མཐོ་བོ་མ། །
དགྲ་དར་བུ་ཡུག་འཚུབ་འཚུབ་རེད། །
གཏང་མ་གླིང་ལ་འཐོབ་རྟགས་རེད། །
འགྲོ་བའི་འགྲོ་དོན་པང་དུ་བླངས། །
བདུད་ཡུལ་དམ་པའི་ཆོས་ལ་བསྒྱུར། །
རྣམ་ཤེས་དག་པའི་ཞིང་ལ་འཁོད། །
དེ་རིང་ཨ་མའི་མ་ལུ་ཁྱོད། །
གཡས་གསེར་ཟངས་ནང་ལ་ཆང་ཞིག་ཡོད། །
ལྷ་ཆེན་ཚངས་པའི་འབྲས་དཀར་ཆང་། །
གཉན་ཆེན་སྐུ་ལྷའི་འབྲས་དམར་ཆང་། །
ཀླུ་རྒྱལ་གཙུག་ནའི་འབྲས་སྔོན་ཆང་། །
ཨ་ཡག་ནས་ཀྱི་ཕ་དང་གཅིག །
དར་ཡག་ནས་ཀྱི་མ་དང་གཉིས། །
མུ་ནེ་ནས་ཀྱི་བང་མཛོད་གསུམ། །
བཟོས་པའི་བདུད་རྩིའི་མཆོད་ཆང་ཕུད། །
དེ་རིང་སྐྱེས་བུ་ཁྱོད་ལ་འབུལ། །
མཁའ་འགྲོ་འབུམ་གྱི་ཚེ་ཆང་ཡིན། །
དྲིན་ཅན་ཨ་མའི་བདུད་རྩི་ཡིན། །
ཆང་ཐེངས་གསུམ་བཞེས་དང་དབུ་འཕངས་མཐོ།
དགྲ་མགོ་ཟིལ་གྱིས་ནོན་ལེ་ཡིན། །
གཡོན་དངུལ་ཟངས་ནང་ལ་ཇ་ཞིག་ཡོད། །
སྟོད་རྒྱ་གར་ཆོས་གྲྭ་གོང་མ་ནས། །



354
བདུད་གླིང་གཡུལ་འགྱེད།
ཆོས་བསྟན་པ་དར་བའི་འབྲུ་ཐང་ཇ། །
ལྷ་ཤཱཀྱ་ཐུབ་པའི་གསོལ་ཇ་ཡིན། །
སྨད་རྒྱ་ནག་ཁྲིམས་ར་བར་མ་ནས། །
ཁྲིམས་གཞུང་སྲང་དྲང་བའི་སྤྱན་ཤེལ་ཇ། །
ལྷ་འཇམ་དཔལ་འབྱངས་ཀྱི་གསོལ་ཇ་ཡིན། །
ཚོང་དཔོན་ནོར་བུ་བཟང་པོ་གཅིག །
ལག་དོ་སྐར་མ་བཀྲ་ཤིས་གཉིས། །
ཇ་རབ་དགུ་བཅུ་གོ་དགུ་ནས། །
བསྡུས་པའི་བདུད་རྩི་ངོ་མ་ཡིན། །
སྨད་རྒྱ་ནག་ཇ་ཡི་གཙུག་ཕུད་ཡིན། །
དེ་རིང་ཇ་འདྲེན་སྐྱེས་བུར་ཡོད། །
ཇ་ཐེངས་གསུམ་བཞེས་དང་དགྲ་མགོ་ནོན། །
དགྲ་བཞི་དབང་དུ་འདུས་ལེ་ཡིན། །
དུང་ཟངས་དཀར་པོའི་ནང་རྒྱུད་ལ། །
དཀར་པོ་འོ་མ་བསྐྱིལ་ནས་ཡོད། །
བསྐལ་པ་ཞོ་ལྟར་ཆགས་པའི་རྟགས། །
རྟེན་འབྲེལ་གོང་ནས་འགྲིག་པའི་རྟགས། །
ཁྱེད་ཐུགས་འདུན་དགུང་ལས་མཐོ་བའི་རྟགས། །
འགྲོ་དོན་འཕྲིན་ལས་འགྲུབ་པའི་རྟགས། །
བཏབ་པའི་སྨོན་ལམ་དེ་དང་གཅིག །
བྱོན་པའི་བགྲོད་ལམ་དེ་དང་གཉིས། ། །
འགྲོ་བའི་འདྲེན་ལམ་དེ་དང་གསུམ། ། །
དེ་གསུམ་སྐྱེས་བུའི་དགོངས་པར་མངའ། །



རྒྱལ་པོར་གླིང་པས་ཕེབས་སྐྱེལ་ཞུས།
355
གསོན་དང་སེང་ལྕམ་འབྲུག་མོ་སྨན། །
སྟོབས་ཀྱི་སྐྱེས་བུ་མི་རྟ་གཉིས། །
ས་གང་འཚམས་ཤིག་ཏུ་ཕེབས་སྐྱེལ་ཞུས། །
ཁྱེད་མ་ཕེབས་ཟེར་ན་དགོངས་པ་ཚོམ། །
སྨན་བུ་མོ་དགྲ་ལ་ཆས་ལེ་དེ། །
ལྷོ་འཛམ་བུ་གླིང་ལ་མི་དར་རེད། །
སྨན་ཇོ་རུའི་རྗེས་སུ་འབྲངས་ལེ་དེ། །
སེམས་སྡུག་བསྔལ་མི་ཡིས་བཟོས་ལེ་རེད། །
ད་ལན་གཅིག་ཁ་བྲལ་བྱེད་དགོས་དེ། །
ཚེ་སྐྱེ་བ་སྔོན་མའི་བསྐོས་ཐང་རེད། །
ཁྱེད་སེང་ལྕམ་སེང་ཆེན་ཇ་མར་བྱུང༌། །
ཚེ་གཅིག་གི་ཇ་མར་འཛོམས་པར་ཤོག །
སྐྱིད་ལྷ་མཁར་ཇ་མཁར་སྨུག་པོ་འདི། །
སྨན་སེང་ལྕམ་འཛིན་པའི་སྨོན་ལམ་ཡོད། །
གླིང་དཀར་སྟོད་ཀྱི་ཕ་ཁུ་གཅིག །
འབུམ་དམག་དཔུང་གི་དཔའ་རྟུལ་གཉིས། །
མ་སྲུ་མོ་སྨན་བཅས་པ་གསུམ། །
རྟ་ཕོའི་ཉིན་ལམ་བཅོ་བརྒྱད་བར། །
སྟོབས་ཀྱི་སྐྱེས་བུར་ཕེབས་སྐྱེལ་ཞུས། །
ཞལ་གྱེས་སྨོན་ལམ་ལེགས་པར་རྒྱོབས། །
རང་སར་ལོག་ནས་རང་གཞིས་སྲུང་། །
འགྲན་མེད་སེང་ཆེན་རྒྱལ་པོ་གསོན། །
ད་རུང་ཞུ་རྒྱུ་ཚིག་གསུམ་ཡོད། །



356
བདུད་གླིང་གཡུལ་འགྱེད།
ཧོར་དམག་གླིང་ལ་ཕབ་པས་ན། །
གཏང་མ་འདན་མ་བློན་ལ་བབ། །
མི་རྟ་མི་གཅིག་ཁེར་བགྲོད་དེ། །
ཧོར་དམག་འབུམ་སྡེ་ཨེ་ཐུབ་ཞེ། །
མཆན་ཁེབས་ལས་དམན་གང་འདྲ་མངགས། །
འཇང་དམག་གླིང་ལ་ཕབ་པས་ན། །
གཏང་མ་རྒྱ་ཚའི་བུ་ལ་བབ། །
འཇང་བདུད་བརྒྱད་ཅུའི་ཁ་གཏད་དེ། །
རྒྱ་ཚ་གཅིག་པུས་ཨེ་བ་ཞེ། །
དཔུང་དང་རོགས་པ་ཅི་འདྲ་བྱེད། །
སྐྱེས་བུ་བྱང་ལ་བྱོན་པའི་དུས། །
གླིང་ལ་དགྲ་གཞན་བྱུང་བས་ན། །
གཏང་མ་དཔའ་རྒོད་སུ་ལ་ཡོད། །
ཕུགས་ཀྱི་ལོ་རྒྱུས་ཇི་འདྲ་ཡོད། །
གསལ་སྒྲིབ་མེད་པའི་བཀའ་ཞིག་གནང་། །
ད་ལྟ་འཕྲལ་དུ་མ་གནང་ན། །
མཐའ་མ་བློ་འགྱོད་རྗེས་ལ་ཡོང་། །
སྐྱེ་ཕོ་རབ་བློ་དེ་སྔོན་ལ་དྲན། །
ལས་མ་འོངས་ད་ལྟ་དུས་གསུམ་ཤེས། །
ལས་སྔ་ཕྱི་རང་གིས་གང་བུས་རེད། །
ཕོ་འབྲིང་བློ་དེ་གློ་བུར་དྲན། །
ལས་ད་ལྟ་བྱས་ནས་ད་ལྟ་བརྗེད། །
ལས་རྗེས་མ་ཅི་བྱེད་མ་ཤེས་གདའ། །



རྒྱལ་པོར་གླིང་པས་ཕེབས་སྐྱེལ་ཞུས།
357
357 །
ཕོ་མཐའི་བློ་དེ་རྗེས་ལ་གཞི་ནས་དྲན། །
ལས་ཕམ་པའི་རྗེས་ལ་གཞི་ནས་དྲན། །
ལས་ཕམ་པའི་རྗེས་ལ་དྲན་རྒྱུ་མང་། །
བློ་རྗེས་ལ་དྲན་པ་འགྱོད་སྡུག་ཆེ། །
ཁྱེད་ཇོ་རུས་དེ་ལྟར་ག་ལ་མཛད། །
ཐུགས་གསལ་སྒྲིབ་མེད་པའི་བཀའ་ཞིག་སྩོལ། །
འདིར་གཞིས་འདུག་འགོ་དམངས་བློ་ཁ་བདེ། །
ད་རུང་འདིར་བཞུགས་བློན་འབངས་གསོན། །
ལས་རང་སྣང་གང་དྲན་བྱེད་རྒྱུ་མེད། །
ཕོ་རང་སྣང་ཅན་གྱི་སྣ་ཁུང་དེ། །
བརྡབས་ན་ཆག་སྒོ་རང་གིས་ཉོ། ། །
ཁ་བདེ་མོ་ལྕི་ཡི་གཡོ་གཏམ་དེ། །
བདེན་པའི་གཡོ་བཟོ་མཁས་ན་ཡང་། །
ཆ་འཇོག་བྱེད་མི་གཅིག་ཀྱང་མེད། །
གང་བྱས་ལས་ལ་ཚོད་ཅིག་དགོས། །
སྨན་འཆལ་མོས་འཆལ་ཚོད་མ་ཟིན་ན། །
དུས་མཐའ་མ་ཡུགས་སའི་གྲལ་དུ་ཚུད། །
རྟ་མགྱོགས་པའི་མགྱོགས་ཚོད་མ་ཟིན་ན། །
དུས་མཐའ་མ་བང་ཁ་རླུང་གིས་འཁུར། །
ཟེར་བ་གནའ་དཔེར་ཡོད་ལེ་རེད། །
གླུ་གོ་ན་གླིང་པའི་ཐུགས་ལ་ཞོག །
མ་གོ་གླུ་ལ་སྐྱོར་རྒྱུ་མེད། །
ཅེས་གླུ་དེ་ལྟར་བཞེས་པ་དང་། གླིང་གི་ཕ་ཁུ་མ་སྲུ་ཨ་ནུ་དང་སྨན་ཆུང་



358
བདུད་གླིང་གཡུལ་འགྱེད།
ཐམས་ཅད་མ་ཡུམ་འགོག་བཟའི་བཀའ་ལ་མངོན་པར་བསྟོད་ནས་འདུག་པའི་
སྐབས། སྟག་རོང་དཔོན་པོ་ཁྲོ་ཐུང་གིས་སྲིན་རྟ་གུག་གུ་རོག་རྫོབ་ལ་སྒ་སྲབ་
ཟངས་དམར་མཛེས་པ་བསྟད། སྲིན་རྨོག་ནམ་མཁའ་ཁྱུང་རྫོང་ལ་རྒྱ་དར་
དམར་པོའི་འཕྲུ་ཞིག་བཙུགས། སྲིན་ཁྲབ་འཇའ་ལེང་དམར་པོ་ལ་རིན་ཆེན་
བྱུ་རུའི་མཐའ་ཤན་བརྒྱབ། སྲིན་གྱི་ཡར་ལ་གྱེན་འགུགས་ལ་རི་བོང་རྭ་ཅོའི་ཡུ་
བ་སྤྲས། སྟག་དོང་གཡས་པའི་ནང་རྒྱུད་ལ་སྲིན་མདའ་སྒྲོ་གདོག་ངར་མ་་
བླུགས། གཟིག་ཤུབས་གཡོན་མའི་ནང་རྒྱུད་ལ་སྲིན་གཞུ་བ་མིན་ཡུག་ཆེན་
བཅུག དབུ་སྐྲ་ར་མ་རུ་དགུ་ལ་རྒྱབ་མི་འཇིག་སྡིག་པ་རྭ་ཙའི་མདུད་དགུ་
བརྒྱབ། མདུན་མི་འཇིག་རྡོ་རྗེ་རྒྱ་གྲམ་མདུད་དགུ་བརྒྱབ། གཡོན་མི་འཇིག་
སྲ་མཁྲེགས་རྡོ་རྗེའི་མདུད་དགུ་བརྒྱབ། ཨོག་ཚོམ་མི་འགྱུར་ད་ལིའི་མདུད་
དགུ་བརྒྱབ་པའི་སྒང་། གསེར་གྱི་མེ་ལོང་སྡེར་མ་ཙམ་ཞིག་བཏགས་ནས་དེ་
རིང་ཨ་ཁུར་ལོ་རྒྱུས་འགའ་རེ་ཡོད་པས་མཐོ་བ་གེ་སར་རྒྱལ་པོ་དང༌། དམའ་
བ་འཁོར་གཡོག་ཡན་ཆོད་ཉོན་ཟེར་ནས་གླུ་སྟག་མོའི་ངར་སྒྲ་ལ་དྲངས་ནས་འདི་
སྐད་ཕུལ་ལོ། །
གླུ་ཨ་ལ་ཐ་ལ་ཐ་ལ་རེད། །
ཐ་ལ་མོ་གླུ་ཡི་ལེན་ལུགས་རེད། །
དུས་དེ་རིང་ལྷ་ཞིག་འབོད་ལེ་རེད། །
གནས་མེ་རི་འབར་བའི་ཞིང་ཁམས་ནས། །
ལྷ་ཆེན་རྟ་མགྲིན་དམར་པོ་མཁྱེན། །
མཁྱེན་གཟིགས་ཨ་ཁུའི་གྲོགས་ལ་བྱོན། །
དམར་སེར་སྟག་ལྷ་མེ་འབར་མཁྱེན། །
དུས་དེ་རིང་ཁྲོ་ལུའི་ཁ་འཛིན་མཛོད། །
ས་འདི་ས་ངོ་མ་ཤེས་ན། །



359
རྒྱལ་པོར་གླིང་པས་ཕེབས་སྐྱེལ་ཞུས།
ཤར་གླིང་མཐོང་བ་ཀུན་སྨོན་རེད། །
མི་ང་འདྲ་ང་ངོ་མ་ཤེས་ན། །
ང་སྐྱེས་ངན་ལུས་ངན་མ་བླངས་དུས། །
འཁོར་བའི་དུག་མདའ་མ་ཕོག་དུས། ། །
བག་ཆགས་དྲི་མ་མ་འགོས་དུས། །
ལྷ་རྟ་མགྲིན་དམར་པོའི་སྤྲུལ་པ་ཡིན། ། །
གླུ་འདིའི་གླུ་ངོ་མ་ཤེས་ན། །
ང་ཁྲོ་ལུའི་སྟག་མོ་ངར་གླུ་ཡིན། །
ས་ག་མ་ཡུལ་ལ་ལེན་རབས་མེད། །
དུས་དེ་རིང་མི་ལེན་ཀ་མེད་རེད། །
བྱང་བདུད་ཆམ་ལ་འབེབས་དགོས་ཟེར། །
བདུད་རྒན་ཆོས་ལ་སྒྱུར་གྱི་ཟེར། །
ཟེར་ཟེར་གཏམ་དེ་མང་ནས་བྱུང༌། །
གཏམ་རྡོག་ཁ་འདྲ་མ་འདི་འདྲ་ཡོད། །
བདུད་རྒན་ཆོས་ལ་སྒྱུར་མི་དེ། །
པད་འབྱུང་ཁྲོ་ལུ་ང་གཉིས་ཡིན། །
ཕོ་ང་གཉིས་ནང་ནས་ང་རང་ཡིན།།
ཚེ་ཕྱི་མ་དམྱལ་ནས་འདྲེན་མི་དེ། །
གཤིན་རྗེ་ཆོས་རྒྱལ་ང་གཉིས་ཡིན། །
ང་གཉིས་ནང་ནས་ང་རང་ཡིན། །
སྟག་དམར་རྒྱུན་བཞོན་བྱེད་མི་དེ། །
ཇོ་རུ་བུ་དང་ང་གཉིས་ཡིན། །
ང་གཉིས་ནང་ནས་ང་རང་ཡིན། །



360
བདུད་གླིང་གཡུལ་འགྱེད།།
འབྲུག་སྔོན་མོའི་རྭ་དབར་འདུག་མི་དེ། །
ཨ་བོན་བླ་མ་ང་གཉིས་ཡིན། ། །
ང་གཉིས་ནང་ནས་ང་རང་ཡིན། །
སྲིད་པ་ཆགས་པའི་དཔའ་བོ་དེ། །
སྲིབ་པ་ཁུག་མོའི་རོག་རྫོང་ནང་། །
ཁྲོ་ཐུང་སྒེར་ཐུང་རྒྱལ་པོ་ཡིན། །
སྲིད་པ་ཆགས་པའི་དཔོན་མིང་ཐོབ། །
ང་ཕོ་ལོ་གསུམ་གྱི་ལོ་ངོའི་ཐོག །
སྲིན་ཁལ་རྩེ་རལ་པར་དཔུང་འཛིང་གཏུགས། །
དཔུང་འཛིང་གཏུགས་ནས་ཐང་ལ་བརྡབ། །
སྲིན་ཁལ་རྩེ་རལ་པ་ཆམ་ལ་ཕབ། །
ཤར་སྲིན་རྫོང་ཨ་ཁུས་མ་ཕབ་ན། །
གླིང་དཀར་པོ་ཆགས་ཐབས་ག་ལ་ཡོད། །
ཤར་གླིང་དཀར་ཁྲ་མོ་མ་ཆགས་ན། །
གླིང་དཔའ་རྟུལ་གླིང་ལ་ག་ནས་འཁྲུངས། །
ཤར་གླིང་དཀར་དཔའ་རྟུལ་མ་འཁྲུངས་ན། །
གླིང་སྐྱེས་བུ་གེ་སར་ག་ལ་ཡོད། །
འདིར་ཚོགས་གླིང་པ་ང་ལ་གསོན། །
རྨ་སྨད་ཇོ་རུ་འགོག་ཚ་ཡིས། །
འགྲན་མེད་སྐྱེས་བུ་གེ་སར་ཟེར། །
ཕོ་འདྲེར་ཐོད་མདའ་སྤྲོད་མི་ཟེར། །
ལས་བྱ་བ་དེ་འདྲ་ཨེ་ཡིན་ཞེ། །
དཔེ་བཞག་ན་འདྲ་མ་ཨེ་འདྲ་ཡོད། །



རྒྱལ་པོར་གླིང་པས་ཕེབས་སྐྱེལ་ཞུས།
361
ཕུ་ཡར་ན་གངས་དཀར་མ་ཆགས་ན། །
མདའ་མར་ན་གཡུ་མཚོ་ཨེ་འཁྱིལ་ཞེ། །
མདའ་མར་ན་གཡུ་མཚོ་མ་འཁྱིལ་ན། །
ས་བྱེ་མའི་ཕུང་པོ་ག་ནས་ཆགས། །
ས་བྱེ་མའི་ཕུང་པོ་མ་ཆགས་ན། །
ཤིང་ཙན་དན་སྡོང་པོ་ག་ནས་འཁྲུངས། །
ཤིང་ཙན་དན་སྡོང་པོ་མ་འཁྲུངས་ན། །
བྱ་ཁུ་བྱུག་སྔོན་མོ་ག་ནས་འབབ། །
བྱ་ཁུ་བྱུག་སྔོན་མོ་མ་བབ་ན། །
སྐད་སྙན་པོ་དྲུག་འགྱུར་སུ་ཡིས་སྒྲོག །
སྐད་སྙན་པོ་དྲུག་འགྱུར་མ་བརྒྱབ་ན། ། །
དུས་ནམ་ཟླ་དབྱར་དགུན་སུ་ཡིས་འབྱེད། །
གེ་སར་བུ་དང་ཁྲོ་རྒྱལ་དཔོན། །
དཔེ་དེ་དང་ང་གཉིས་ཁྱད་པར་མེད། །
ང་ཁྲོ་ཐུང་གླིང་ལ་མ་འཁྲུངས་ན། །
ཤར་སྲིན་རྫོང་ཁྲོ་ལུས་མ་ཕབ་ན། །
ཤར་གླིང་དཀར་ཟེར་བ་ག་ལ་ཡོད། །
དེ་རིང་གླིང་གི་རྒྱལ་བློན་རྣམས། །
སྟོབས་ཀྱི་སྐྱེས་བུ་གེ་སར་དང་། །
སྟག་རོང་ཨ་ཁུ་ཁྲོ་ཐུང་གཉིས། །
ཡར་ཁམས་བྱང་ལ་མཉམ་བྱོན་ཡིན། །
གྲུབ་རྟགས་ཡོད་མེད་དེ་དུས་བལྟ། །
དངོས་ཡོད་དངོས་མེད་དེ་དུས་བསྡུར། །



362
བདུད་གླིང་གཡུལ་འགྱེད།
གེ་སར་བུ་ལ་རོགས་ཤིག་དགོས། །
ཕོ་གསར་དཔུང་པ་འཕྱར་ལེ་དེ། །
སྟོབས་ཆེན་གདོང་ལ་ཁག་པོ་ཡོང་། །
རྟ་གསར་འགྲོས་ཁ་བྱེད་ལེ་དེ། །
ལ་ཆེན་རྩེ་ལ་ཁག་པོ་ཡོང་། །
ང་མི་རྒན་དཔའ་བློ་གཉིས་འཛོམས་ཡིན། །
གཏམ་ག་ལེར་བཤད་ནས་རྒྱལ་ཁ་ལོན། །
རྟ་ག་ལེར་རྒྱུགས་ནས་མགྱོགས་དར་ལེན། །
མཚོན་ག་ལེར་བརྡར་ནས་རྣོ་ངར་བྱུང༌། །
ད་སྐྱེས་བུར་དཔུང་རོགས་མི་ཞིག་དགོས། །
ཕ་སྤྱི་དཔོན་ན་སོ་མཐོ་ལེ་རེད། །
སྐྱ་ལོ་སྟོན་པ་རྒྱལ་མཚན་གཅིག །
གསེར་ཚ་དཔོན་གྱི་ཨ་ཆེན་གཉིས། །
འོམ་བུའི་ཤཱཀྱ་གུ་རུ་གསུམ། །
བེར་རིའི་ཉི་མ་རྒྱལ་མཚན་བཞི། །
མི་ཆེན་བཞི་ཡང་ལོ་ན་མཐོ། །
གླིང་དཔའ་རྟུལ་བུ་རྒོད་མང་ན་ཡང་། །
དཔའ་ངར་ཡོད་ཀྱང་ལོ་ན་ཆུང་། །
དོན་དུ་ཨ་ཁུ་འགྲོ་ན་བསམ། །
མི་རྒན་དཔའ་དང་བློ་གྲོས་འཛོམས། །
མི་སྡོད་ཨ་ཁུ་འགྲོ་ལེ་ཡིན། །
བུ་ཇོ་རུའི་རོགས་སུ་འགྲོ་ལེ་ཡིན། །
ཕོ་དཔའ་བོ་བསྐོས་པ་དགྲ་ལ་བསྐོས། །



363
རྒྱལ་པོར་གླིང་པས་ཕེབས་སྐྱེལ་ཞུས།
དགྲ་ལངས་སོང་ཟེར་ན་འདུག་ལེ་མིན། །
སྨན་བུ་མོ་བསྐོས་པ་གནས་ལ་བསྐོས། །
མགྲོན་སླེབས་སོང་ཟེར་ན་འདུག་ལེ་མིན། །
ང་ཨ་ཁུ་མི་འདུག་འགྲོ་ལེ་ཡིན། །
བུ་སྐྱེས་བུ་གེ་སར་ར་མདར་འགྲོ །
ཕུགས་ཀྱི་གཏང་མ་རིམ་བཞིན་ཡོད། །
དེ་ཚོ་ཨ་ཁུའི་ཡིན་ལུགས་ཡིན། །
གླུ་མཐོལ་བར་སོང་ན་བཟོད་པར་བཞེས། །
ངག་འཆལ་བ་བྱུང་ན་མཐོལ་ལོ་བཤགས། །
ཞེས་གླུ་དེ་ལྟར་བླངས་པ་དང༌། གླིང་གི་མ་སྲུ་མོ་སྨན་ཐམས་ཅད་ལ་
དར་དཀར་ཡུག་རེ་དང་། གསེར་ཏྲམ་རེ་ཕུལ་ནས་ཁྱོད་རྣམས་མ་མཇལ་བར་
བདེ་མོར་བཞུགས། ང་ཁྲོ་ལུ་དཔོན་ཇོ་རུའི་དཔུང་རོགས་འགྲོ བློ་རྒྱུ་བཀོད་
མི་ང་རྒས་པོ་མ་སོང་ན་མི་ཡོང་ཐག་ཆོད་རེད་ཟེར་ནས་འདོ་བ་གུག་གུའི་གོང་དུ་
བུད། སྐྱེས་བུ་གེ་སར་རྒྱལ་པོ་དང་ལྷན་ཅིག་ལམ་དུ་ཞུགས། སྨན་སེང་ལྕམ་
འབྲུག་མོ་དང༌། དཔའ་རྟུལ་སུམ་ཅུ་གེ་སར་རྒྱལ་པོའི་ཕེབས་སྐྱེལ་དུ་བཅར་
ནས་རྟ་ཕོའི་ཉིན་ལམ་བཅོ་བརྒྱད་སོང་བའི་ཉིན་དེར་གླིང་གི་རྒྱལ་བློན་རྣམས་ཕྲ་
འཁྱིལ་ལེར་བྱང་མི་རི་ཐང་ཆེན་དུ་ཚུགས་བབ་ནས་བཞུགས་པར་་་
གདའོ། ། ། །



364
ལེའུ་བཅུ་གཅིག་པ།
ཐོག་སྣས་ཐོག་གིས་གླིང་རྒོད་བསྐྱབས། །
གླིང་རྗེས་ཐེའུ་རང་དམ་ལ་བཏགས། ། །
འདན་མས་སྐྱེས་བུར་འདུན་གཏམ་ཞུས། །
གླིང་རྗེས་སླད་ཕྱིན་བྱེད་ལུགས་གསུངས། །
ཕྱི་ཉིན་ཐོ་རངས་ཀྱི་སྐར་ཆེན་ཤར་བ་དང་མཉམ་དུ་ནམ་མཁའ་ལྷ་ཡི་
གནས་མཆོག རླུང་སྤུ་གྲི་ངར་མའི་ཡང་སྟེང་། འཇའ་སྤྲིན་གཉིས་ཀྱི་གུར་
ཁང་ནས་མ་གྲུབ་པའི་རྒྱལ་མོ་གནམ་ནེས་གསེར་གྱི་སྦྲང་བུ་མཐེ་བོང་ཙམ་ཞིག་
ལ་སྤྲུལ་ནས་སྐད་ཆེ་ཡང་མ་ཆེ་སྦྲང་བུའི་སྐད། ཆུང་ཡང་མ་ཆུང་སྦྲང་བུའི་
སྐད་ཀྱིས་སྟོབས་རྗེ་གེ་སར་རྒྱལ་པོར་སྦྲང་ གླུ་རྩ་རླུང་ལ་དྲངས་ནས་གླུ་འདི་་
བླངས་སོ། །
གླུ་ཨ་ལ་ཐ་ལ་ཐ་ལ་རེད། །
ཐ་ལ་མོ་གླུ་ཡི་ལེན་ལུགས་རེད། །
གླུ་ཐེངས་གསུམ་ངག་གི་འགུག་ལུགས་རེད། །
དུས་དེ་རིང་ལྷ་ཞིག་འབོད་ལ་འདི། །
སྐྱབས་ཆོས་དང་དགེ་འདུན་སངས་རྒྱས་གསུམ། །
གསོལ་བ་འདེབས་སོ་བྱིན་གྱིས་རློབས། །



365
སྐྱེལ་མ་གླིང་ལ་ཕྱིར་སློག་བཏང་།
ས་འདི་ས་ངོ་མ་ཤེས་ན། །
བྱང་མེ་རི་འབར་བའི་ཐང་ཆེན་རེད། །
ཤར་མདོ་ཁམས་གླིང་གི་ས་ཆ་ནས། །
སྟོབས་འགྲན་མེད་གེ་སར་རྒྱལ་པོ་གཅིག །
ཕོ་ཡང་རྒོད་ཨ་ནུ་སུམ་ཅུ་གཉིས། །
ཁྱེད་དཔོན་འཁོར་དཔུང་གི་མང་ལུགས་ལ། །
འཁོར་མང་མང་དགྲ་གདོང་ཨེ་ཕན་ཞེ། །
ད་ཨ་མའི་གླུ་ལ་ཐེངས་གཅིག་གསོན། །
གསོན་དང་སྐྱེས་བུ་དོན་གྲུབ་ཁྱེད། །
དོ་ནུབ་ནུབ་ཀྱི་དགོང་མོ་ལ། །
ནམ་ཐོ་རངས་སྐར་ཆེན་ཤར་ནས་ཡོད། །
ནམ་སྐྱ་མདའ་དང་པོ་བཏང་ནས་ཡོད། །
ཁྱོད་སྐྱེས་བུ་བྱང་ལ་ཕེབས་པའི་དུས། །
ཡུན་རིང་པོ་ལམ་ལ་འགོར་རྒྱུ་མེད། །
སྨན་བུ་མོ་གླུ་ལེན་མང་དང་གཅིག །
དཔོན་ཁྲོ་ཐུང་ལབ་གླེང་མང་དང་གཉིས། །
གླིང་དཔའ་རྟུལ་རྗེས་འབྲང་མང་དང་གསུམ། །
ལས་དེ་གསུམ་ལམ་འགོར་གཞི་མ་རེད། །
ཐུགས་གཡེར་བའི་སྨན་ཆུང་འབྲུག་མོ་སྨན། །
སྨན་འདོད་རྒྱལ་དགྲ་ལ་བྱོན་ལེ་དེ། །།
སྲུ་འབྲུག་མོ་མ་གཏོགས་ཡོད་ལེ་མིན། །
ལས་རང་སྣང་ཅན་ལ་འཇུག་པ་དེ། །
དགྲ་ཇག་པའི་གདོང་ལ་ཕན་ཡོད་མིན། །



366
བདུད་གླིང་གཡུལ་འགྱེད།
གསོན་དང་ཨ་མའི་མ་ལུ་ཁྱེད། །
གཏམ་ལ་འདྲ་མ་ཨེ་འདྲ་ཡོད། །
བྱ་གཤོག་སྒྲོ་རྒྱས་པའི་ཐང་དཀར་རྒོད། །
གནམ་སྔོན་མཐོངས་ལ་གཤོག་རྩལ་ངོམས། །
མཐོ་ནམ་མཁར་ནམ་འཕང་མ་ཆོད་ན། །
རྒོད་ཐང་དཀར་ཟེར་ཡང་ཕན་ལེ་མིན། །
ཁྱོད་འགྲན་མེད་གེ་སར་ལྷ་ཡི་བུ། །
སྐུ་མི་གཅིག་བདུད་འདུལ་མ་བྱོན་ན། །
གླིང་གེ་སར་ཟེར་བ་ཨ་དགོས་ཆུང་། །
ལ་ཆེན་དངོས་མེད་ལྷ་ཚོགས་གཅིག །
གླིང་གི་གཞི་བདག་སྲུང་མ་གཉིས། །
སྐྱེས་བུ་ཁྱོད་ཀྱི་གྲོགས་ལ་ཡོད། །
དཔའ་དགྲ་ལྷ་ཝེར་མ་འཁོར་ཚོགས་གཅིག །
ལྷ་ཚངས་པ་སྐུ་ལྷ་ཀླུ་རྒྱལ་གཉིས། །
ང་ཨ་མ་གནམ་ནེ་དཀར་མོ་གསུམ། ། །
ལུས་གྲིབ་མ་བཞིན་དུ་བྲལ་མེད་ཡོད། །
མཚོན་གོ་ཁྲབ་བཞིན་དུ་བྲལ་མེད་ཡོད། །
གླིང་དཔའ་རྟུལ་མོ་སྨན་ཕྱིར་སློག་གྱིས། །
ཁྱོད་གེ་སར་མགྱོགས་ནས་མྱུར་དུ་བྱོན། །
ཡར་ཁམས་བྱང་མའི་རི་བརྒྱ་ལ། །
ཕོ་འདྲེ་བདུད་ཀྱི་རྒྱལ་པོ་དེ། །
འདུལ་བའི་དུས་ལ་སླེབས་ནས་ཡོད། །
བྱང་ཁྲི་ཤོག་མེ་བཟའ་འབུམ་སྒྲོན་ཁོང་། །



སྐྱེལ་མ་གླིང་ལ་ཕྱིར་སློག་བཏང་།
367
དུས་ད་ལོ་མོ་ལོ་བཅོ་བརྒྱད་ཡིན། །
ཁྱོད་སྐྱེས་བུ་རེ་སྒུག་བྱས་ནས་ཡོད། །
བྱ་ཁུ་བྱུག་གནམ་ཆུ་སྒུག་སྒུག་ཡིན། །
ཐག་རིང་པོའི་མགྲོན་པོ་སྒྲུག་པའི་དུས། །
ཆང་ཞིག་བཙོས་ནས་རེ་སྒུག་བྱེད། །
མོ་ཞིག་བཏབ་ནས་བྱ་ར་བྱེད། །
ད་སྐྱེས་བུ་མྱུར་དུ་བྱོན་ན་བསམ། །
སྟག་དམར་ཡག་ནགས་རིའི་ཁྲོད་དུ་སྡོད། །
བཟན་ཤ་ཟ་མིན་ན་རྒྱ་སྟག་མིན། །
རྐྱང་ཁ་དཀར་ན་ཁའི་གཞུང་དུ་སྡོད། །
ལུས་དཀར་ཟས་མེད་ན་བོང་བུ་རེད། །
གླིང་གེ་སར་དགྲ་ཡི་ཁ་གནོན་ཡིན། །
ཁྱེད་མྱུར་དུ་དགྲ་མགོ་མ་ནོན་ན། །
གླིང་གེ་སར་ཟེར་བ་སྟོང་གཏམ་རེད། །
ཁྱེད་སྐྱེས་བུ་ལ་མོར་མ་བྱོན་ན། །
མེ་བཟའ་སྨན་དང་ཀླུ་བཙན་གཉིས། །
ལུས་ཀྱི་ཤ་ཁྲག་འདྲེས་པས་ན། །
མེ་བཟའ་བློ་ཁ་སྒྱུར་ལེ་རེད། །
བདུད་བླ་ལྕགས་སྲོག་འགྲུབ་ལེ་རེད། །
ལོ་བརྒྱར་འགྲན་ཡང་དཀའ་ལེ་ཡིན། །
མཛེས་སྨན་ཆུང་མེ་བཟའ་འབུམ་སྒྲོན་དེས། །
སྐྱེ་ཕོ་རབ་ལོ་དགུ་སྒུག་ལེ་ཟེར། །
ཕོ་འབྲིང་ལོ་དྲུག་སྒྲུག་ལེ་ཟེར། །



368
བདུད་གླིང་གཡུལ་འགྱེད།
ཕོ་མཐའ་ལོ་གསུམ་སྒུག་ལེ་ཟེར། །
ཕོ་འདྲེ་བདུད་ཀྱི་རྒྱལ་པོ་དེས། །
སྨན་མེ་བཟའ་སྒུག་སྡོད་བྱས་ཡོད་ཟེར། ། །
སྐྱེ་ཕོ་ལུས་ཐེངས་གཅིག་བླངས་པའི་དུས། །
སྨན་བུ་མོ་ལུས་འདྲེས་མ་བྱུང་ན། །
ཕོ་འགྱོད་པ་ཆེ་ལེ་དེ་ཡིན་ཟེར། །
ཁྱོད་ལྷ་སྲས་དགོངས་པ་ཞིབ་པར་བཞེས། །
དེ་རིང་ཨ་མའི་མ་ལུ་ཁྱེད། །
དབུ་ཚུར་ལ་བསྐོར་དང་དབང་ཞིག་བཀུར། །
ཞལ་ཡར་ལ་འཁྱོག་དང་བདུད་རྩི་འདྲེན། །
སང་ཞོགས་པ་སྔ་མོ་འདི་ནས་ཐོན། །
བྱང་གཡའ་མ་ཐང་ལ་འབྱོར་བའི་དུས། །
དཔའ་རྟུལ་མི་བདུན་ཆུ་ལེན་སོང་། །
ཆུ་མི་རག་སྲིན་པོའི་རྐྱལ་བར་ཚུད། །
རླུང་རྐྱལ་པའི་ནང་ནས་ཐར་ལེ་མིན། །
དེ་དུས་ཨ་མས་ཐོག་ཅིག་བརྒྱབ། །
དཔའ་རྟུལ་མི་བདུན་གཞི་ནས་ཐར། །
གཡའ་མ་ཐང་སྟོད་གོང་མ་ལ། ། །
ཐེའུ་རང་མཁན་པོ་རྒན་པོ་དང་། །
ཐེའུ་རང་སུམ་བརྒྱ་དྲུག་ཅུ་ཡོད། །
རྟ་རྐྱང་པོ་འགྲོས་ཀྱི་གཞི་མ་དང༌། །
གླིང་འདོ་རྟ་རྩྭ་ཁ་འགྲིམས་པའི་དུས། །
ཐེའུ་རང་འཁོར་གྱིས་རྟ་རྣམས་དེད། །



369
སྐྱེལ་མ་གླིང་ལ་ཕྱིར་སློག་བཏང༌།
བྲག་ཕུབ་ནང་ལ་སྦས་ནས་ཡོང་། །
ལྷ་རྟ་རྐྱང་རྒོད་སྔོན་དུ་བྱོན། །
རྟ་བྱིངས་རྟེའུ་འབྲང་འདྲ་བྱེད། །
ད་གསོན་སྐྱེས་བུ་རིན་པོ་ཆེ། །
རྟ་ཤོར་ར་མདའ་ལ་མོར་བྱོན། །
ཀོང་བྲག་གསུམ་ཕྱོགས་ནས་ཡོང་ལེ་གསུངས། །
སྐྲ་ཉིས་གཅུས་བརྒྱབ་ནས་ཞྭ་ཞིག་གྱོན། །
ཞྭ་དེ་ལ་གོས་ཆེན་འགྲིལ་ཞིག་བཏང་། །
སྤུན་དཀར་དཀར་པོའི་ཕྱུ་པ་གྱོན། །
ཕྱུ་པར་རྒྱ་ཐིག་གོང་བ་བརྒྱན། །
སྨྱུག་རྭ་ཞིག་གི་ནང་རྒྱུད་ལ། ། །
ཆང་དང་གྲོ་རྒན་ཕག་ཤ་གསུམ། །
ཕག་རྒན་ཤི་བའི་མཇིང་ཤ་གཅིག །
ནས་རྒན་བཙོས་པའི་ཆང་རག་གཉིས། །
གྲོ་རྒན་བསྲེགས་པའི་བསྲེག་ཟན་གསུམ། །
ཐེའུ་རང་མཁན་པོར་རྔན་པ་སྤྲོད། །
སྙན་པའི་གཏམ་གྱིས་མགོ་མ་བསྐོར། །
བྱང་བདུད་ཀླུ་བཙན་རྒྱལ་པོ་དེའི། །
བླ་ཁུག་མེད་པར་བཟོ་བར་བརྩོན། །
སྤང་སྦལ་མི་ཁྲག་འཇིབ་མཁན་གཅིག །
འདྲེ་ཤིག་འཇི་བ་ཤིག་དང་གཉིས། །
མི་ཁྲག་འཇིབ་མཁན་ཁག་ཅིག་ཡོད། །
ཀླུ་བཙན་རྒྱལ་པོའི་སྲོག་ཁྲག་རེད། །



370
བདུད་གླིང་གཡུལ་འགྱེད།
ལྕགས་སྒམ་ནང་ལ་བཅུག་ནས་ཡོད། །
དེ་རྣམས་མེད་པར་བཟོ་དགོས་ཡོད། །
ཐེའུ་རང་དམ་ལ་འདོགས་དགོས་ཡོད། །
གླིང་གི་ལྷ་རྟ་འབེབས་དགོས་ཡོད། །
དཔའ་རྟུལ་མི་བདུན་གླིང་ལ་བསློགས། །
ཐབས་ཇུས་ཅི་དགའ་རིམ་བཞིན་བལྟ། །
དེ་དག་སྐྱེས་བུའི་ཐུགས་ལ་ཞོག །
མ་གོ་གླུ་ལ་སྐྱོར་རྒྱུ་མེད། ། །
ཅེས་གསུངས་ནས་ནམ་མཁར་འཇའ་ཡལ་བ་ལྟར་མི་སྣང་བར་གྱུར་བ་
དང༌། སྟོབས་ཀྱི་རྒྱལ་པོས་གནམ་ནེའི་ལུང་ལ་མངོན་པར་བསྟོད། སང་གི་
ཞོགས་པ་ནམ་གསལ་བ་དང་བློན་པོ་རྣམས་ཞོགས་ཟས་ཚིམ་པར་བྱས་ནས་
འདུག་པའི་སྐབས། གླིང་རྗེ་གེ་སར་རྒྱལ་པོས་ཕ་སྤྱི་དཔོན་རོང་ཚ་ཁྲ་རྒན་དང་
སེར་ཚ་དཔོན་གྱི་ཨ་ཆེན། མི་ཆེན་རྒྱལ་བའི་ལྷུན་གྲུབ། འབུམ་པའི་ཐར་བ་
འབུམ་ལེགས། གླིང་སྤྱི་མཆོག་བླ་མ་ཀུན་དགའ། བོན་སེར་དཀོན་མཆོག་
འབྱུང་གནས། འོམ་བུའི་ཤཱཀྱ་གུ་རུ། སྐྱ་ལོའི་སྟོན་པ་རྒྱལ་མཚན། དཀར་
རུའི་ཉི་མ་རྒྱལ་མཚན། ནག་རུའི་ཐར་བ་རྒྱལ་མཚན། བེར་རིའི་ཉི་མ་རྒྱལ་
མཚན། ཆོས་ལུ་བྱ་ཡི་དར་འཕེན། རྨུ་སྤྱང་རིན་ཆེན་དར་ལུ་བཅས་ཁྱེད་
རྣམས་ལྷ་གོང་མའི་ལུང་བཞིན་རང་ཡུལ་དུ་ལོག་ན་དགའ་གསུངས་པ་དང་།
མ་ མཁའ་འགྲོའི་ཚེ་ མདུད་དང་། བདུད་རྩིའི་བྱིན་རླབས་ མང་པོ་གནང་།
དཔའ་རྟུལ་རྣམས་ཀྱིས་གསོལ་བ་སྨོན་ལམ་ཡང་ཡང་བཏབ་ནས་རིམ་བཞིན་
ཐོན། །
ཉི་མ་དེ་ཡི་ཕྱི་ནང་དུ་གེ་སར་རྒྱལ་པོ་དང་དཔའ་རྟུལ་གཞན་རྣམས་ཆུ་
གཤགས་པ་ལྟར་བྱོན། དགོང་ཁར་བྱང་གཡའ་མ་ཐང་ཆེན་ལ་འབྱོར། ས་



སྐྱེལ་མ་གླིང་ལ་ཕྱིར་སློག་བཏང་།
371
དེར་འཇག་རྩྭ་ཕྲན་བུ་ཙམ་ལས་ཆུ་ཤིང་སོགས་ཅི་ཡང་མེད། བྱང་གཡའ་མ་
ཐང་དུ་ཉི་མ་ཕྱི་རྟིང་ནས་ཡར་ ཤར་བ་དང་། མདུན་ཕྱོགས་ནས་མར་ས་་་
གཞིར་འ ཐིམ་འགྲོ་བ་མ་གཏོགས་གནམ་ནས་ཤར་བའི་ཚུལ་མེད། ས་ཆ་སླ་ང་
འདྲ་བ་དེར་འཐུང་བྱ་ཅི་ཡང་མེད་པས་ད་ཅི་འདྲ་བྱས་ན་དགའ་བསམ་པའི་
སྐབས། འབུམ་པའི་ཞལ་ལུ་དཀར་པོ་དང་། གཟིག་འཕེན། ཉ་ཚ་ཨ་
བརྟན། རོང་ཚ་ལྷ་དར། སྣང་ངུ་། སྟག་འཕེན། སྒ་སྡེ་ཆོས་སྐྱོང་བེར་
ནག་བཅས་དཔའ་རྟུལ་མི་བདུན་གྱིས་ཤར་གྱི་ཕྱོགས་ནས་ཆུ་སྒྲ་ཆེན་པོ་ཞིག་ཐོས་
པ་དང༌། མི་གཅིག་གིས་ཕ་གིར་ཆུ་ལེན་པར་ཨེ་འགྲོ་ཟེར། མི་ཚང་མ་འདོད་
པ་མཐུན་ནས་རང་རང་གི་ཆུ་སྣོད་ཁྱེར་ནས་ཆུ་སྒྲའི་ཕྱོགས་སུ་བྱོན་པས་དེར་དྲི་
ངན་གཅིན་ཆུ་ཞིག་རྒྱུག་གི་ཡོད་པ་མཐོང་བ་དང་། དེ་འཐུང་ག་ལ་ལོད་ཟེར་
བཞིན་ཕར་ཙམ་ཞིག་སོང་། རྒྱང་ཙམ་ཞིག་ལ་བྲག་སྨུག་པོ་འོད་ཆིལ་ཆིལ་ཆུ་
མདོག་འདྲ་བ་ཞིག་ཡོད་པ་མཐོང་ནས་དེ་ཆུ་ཡིན་ལེ་འདྲ་ཟེར། ཁོང་རྣམས་
དེར་ སོང་ཡང་ཚང་མས་ཅི་ཡང་མི་སྨྲ་བར་ཕར་ལྟ་ཚུར་ལྟ་བྱས་ནས་བསྡད།
གང་ཞིག་ཏུ་གཟིག་འཕེན་གྱིས་ཆུ་འདིར་བལྟས་ན་ཡག་རྟགས་ཤིག་རེད་མེད།
ཆུ་དམར་པོ་ཁྲག་འདྲ་ལེ་ཞིག་འབབ་ཀྱི་འདུག་པས་ཅི་ཡིན་ཟེར། དཔའ་རྟུལ་
གཞན་རྣམས་ཐེ་ཚོམ་གྱིས་ཅི་ཤོད་མེད་པར་འདུག་པའི་སྐབས། སྲིན་པོ་རྐྱལ་
བ་ ཁ་ གདངས་ ཀྱིས་ རླུང་ གི་ སྤུ་ གྱི་ གཉིས་ འོག་ ཏུ་ བཞོན་ ནས་ རྒྱུགས་ ཡོང་།
དཔའ་རྟུལ་མི་བདུན་པོའི་རྣམ་ཤེས་སྔགས་པས་བཀུག་པ་ལྟར་རྐྱལ་བའི་ནང་ལ་
བླུགས། བྲག་རི་ཁྱུང་ནག་འབར་བའི་འོག་ཏུ་བཅུག་ནས་བཞག་པ་དང་་་་
མཉམ་དུ་འགྲན་མེད་གེ་སར་རྒྱལ་པོས་ཆུ་རག་ལེ་མེད་གདའ། ཁྱོད་ཚོ་སྡོད་
དང་། ངས་བྲག་རི་དེའི་རྩེར་སོང་ནས་བྱང་མའི་ས་གང་འདྲ་ཡོད་མེད་བལྟ་
བར་འགྲོ་ཞེས་གསུངས་ནས་བྱོན་པས། རྫ་རི་མཐོན་པོ་དེའི་རྩེར་ཞབས་སོན་
པ་དང་རི་གཟིགས་མཛད། བློན་འདན་མས་རྔོན་པར་སོང་ནས་ར་དཀར་རྫ་



372
བདུད་གླིང་གཡུལ་འགྱེད།
ལུང་བར་མར་འབྲོང་སོ་དྲུག་པ་གཅིག་བསད་ནས་མར་འདྲུད་ཡོང་བ་དང་།
ཐང་ཆེན་གྱི་འདུག་གནས་ལ་འབྱོར་དུས་འབྲུག་མོ་དང་། མི་ཆུང་། ཁྲོ་ཐུང་
ཁོང་གསུམ་ཅི་བྱེད་མེད་པར་འདུག་པས་འབྲུག་མོས་ཁྲོ་ཐུང་ལ་ན་རེ། ཨ་ཁུ་
ཁྱོད་ངན་སྔགས་ཤིན་ཏུ་མཁས་པས་མཐུ་ཞིག་བརྒྱབ་ནས་ཆུ་ཞིག་འཐུང་རྒྱུ་ཨེ་
རག་ལྟོས་དང་ཟེར། །
ཁྲོ་ཐུང་གིས་རག་ཤེལ་ཕྲེང་བ་སྐེ་ནས་ཕུད། སྔགས་ཧར་མིན་ཧུར་མིན་
བརྒྱབ་པ་དང་། ཆིབས་ཆེན་རྐྱང་རྒོད་འབྲུག་མོའི་འགྲམ་དུ་ཡོང་ནས་ཧུར་
ཧུར་ལན་གསུམ་བྱས་ནས་ལག་གཡོན་མས་ས་ལ་དྲུད་དུད་གསུམ་བྱས་མ་ཐག་
འོག་ཕྱོགས་ཀླུ་ཡི་ཡུལ་ནས་ཆུ་ཡི་ལྷ་མོ་མཛེས་ལྡན་མ་ཞིག་གི་པང་ཁའི་ནང་ནས་
ཆུ་དྭངས་ཤིང་གཙང་བ། དྲི་ཞིམ་ཞིང་མངར་བ་ཞིག་ཆུ་རྫོང་རྡོལ་བ་བཞིན་
རྒྱུག་བྱུང་བའི་ངོམ་པར་བླངས། བར་མ་མཁའ་ཡི་ཐོག་ནས་དམ་ཆེན་མགར་
བ་ནག་པོའི་སྟོང་ཉིད་ཀྱི་ར་ཕོ་རོག་པོ་ཚག་སྒྲ་དང་སྡིག་སྒྲ་བྱེད་བཞིན་ཤིང་ཙན་
དན་དམར་པོ་མཆན་ཁུང་གང་ཁྱེར་ཡོང་། འབྲུག་མོས་ད་ཤིང་གཤགས་ནས་
མེ་ཞིག་འབུད་ཤོག་ཟེར་ཁྲོ་ཐུང་གིས་དེ་མར་སྲིན་གྲི་བཏོན་ནས་ཤིང་བཤགས།
མི་ཆུང་གིས་མེ་འབུད་ནས་ཇ་བསྐོལ་བཞིན་བསྡད། འདན་མས་འབྲོང་་་་
བསད་པ་མར་འདྲུད་ཡོང་བ་དང་ཁོང་བཞི་པོས་འབྲོང་བཤས། འབྲོང་ ཤ་
བཙོས། ར་ཕོ་རོག་ ཕོས་ཕྱི་བལྟས་མེད་པར་འབུད་པ་འབུད། དུ་ཞག་་་
འཁྱིལ་ལེར་བསྡད།
གླིང་རྗེ་སྟོབས་ཀྱི་རྒྱལ་པོ་རི་གཟིགས་མཛད་ནས་མར་ལོག་ཕེབས་པར་ཉེ་
བ་ན། མཐོ་ནམ་མཁར་སྤྲིན་གྱི་གཞལ་ཡས་ནས་མ་ནེ་ནེ་གནམ་ནེ་དཀར་མོས་
འབྲུག་ཕོ་འབྲུག་བཅུ་གསུམ་གཡས་ལ་ཆིབས། མོ་འབྲུག་བཅུ་གསུམ་གཡོན་
ལ་ཆིབས། ནམ་མཁའ་གཡང་གི་ར་བ་ནས་ སྡེ་བརྒྱུད་ཁ་ལོ་སྒྱུར་བའི་ལུང་
བསྟན་མཛད། སྡེ་བརྒྱད་ཐོག་སྣ་ལག་གཞོང་ཅན་གྱིས་ཐོག་སྣ་རིན་ཆེན་་་་



སྐྱེལ་མ་གླིང་ལ་ཕྱིར་སློག་བཏང་།
373
འབར་བའི་ནང་ལ་ཐོག་མི་གཅིག་ཐོག་སྣ་དགུ་བླུགས་ནས་སྡེ་བརྒྱད་ཐོག་སྣ་ལག་
གཞོང་ཅན་གྱིས་གླུ་འདི་སྐད་ཅིག་བླངས་སོ། །
གླུ་ཨ་ལ་ཐ་ལ་ཐ་ལ་རེད། །
ཐ་ལ་མོ་གླུ་ཡི་ལེན་ལུགས་རེད། །
གླུ་ཐེངས་གསུམ་ངག་གི་འགུག་ལུགས་རེད། །
དུས་དེ་རིང་ལྷ་ཞིག་འབོད་ལེ་འདི། །
མཐོ་ནམ་མཁའ་སྟེང་གི་ར་བ་ནས། །
ས་བཅུ་ཐོབ་པའི་སངས་རྒྱས་རྣམས། །
དེ་རིང་ལག་གཞོང་གྲོགས་ལ་བྱོན། །
རིན་ཆེན་ལྷ་ཡི་ཞིང་ཁམས་ནས། །
ནུབ་པད་མ་རིགས་ཀྱི་མཁའ་འགྲོ་མ། །
ཤར་རྡོ་རྗེའི་རིགས་ཀྱི་མཁའ་འགྲོ་མ། །
ལྷོ་རིན་ཆེན་འབྱུང་གནས་མཁའ་འགྲོ་མ། །
བྱང་ལས་རིགས་ཀྱི་མཁའ་འགྲོ་མ། །
དབུས་གཙང་རིགས་ཀྱི་མཁའ་འགྲོ་མ། །
སེང་ཕོ་འབྲུག་བཅུ་གསུམ་གཡས་ནས་བསྐོར། །
མོ་འབྲུག་བཅུ་གསུམ་གཡོན་ནས་བསྐོར། །
དེ་རིང་ཐོག་སྣ་འཁྲིད་རོགས་མཛོད། །
སྟེང་ནས་གནམ་ལྕགས་འོད་ལྟར་ཤོག །
བར་ནས་ཐོག་དམར་རླུང་ལྟར་ཤོག །
འོག་ནས་ཐོག་སེར་ཆུ་ལྟར་ཤོག །
ཐོག་མདའ་རི་གཟར་རྦབ་ལྟར་ཤོག །
རྫ་རི་སྨུག་པོ་གཏོར་ནས་ཤོག །



374
བདུད་གླིང་གཡུལ་འགྱེད།
རྒྱབ་རི་རྒྱབ་ལ་ཉིལ་ལེ་བྱེད། །
མདུན་རི་མདུན་ལ་ཉིལ་ལེ་བྱེད། །
རྫ་གཡའ་གཉིས་དེ་འཐུལ་ལེ་བྱེད། །
ཐོག་གཞོང་ང་ཡིས་ཐོག་མདའ་འདྲེན། །
རྫ་རི་ཐལ་བར་གཏོང་རྒྱུ་ཡིན། །
མ་མཁའ་འགྲོ་སྡེ་ལྔ་ཐུགས་རྗེས་གཟིགས། །
དེ་རིང་ཨ་ཕོའི་གྲོགས་ལ་བྱོན། །
ནམ་མཁའ་སྟེང་གི་གཞལ་ཡས་ནས། །
ཨ་མ་གནམ་ནེ་དཀར་མོ་ཁྱེད། །
སེང་སྒྲ་མེད་ལྡིང་མགྱོགས་འོག་ལ་ཆིབས། །
ཡང་དག་གླིང་གི་བློན་པོ་བདུན། །
རླུང་གི་རྐྱལ་བ་འགས་ཉིན་མོ། །
སྐྱོབ་པའི་དུས་ལ་སླེབས་ལེ་རེད། །
གླིང་རྗེ་གེ་སར་མྱུར་བར་བྱོན། །
སྤྲིན་ལྟར་འཁྲིགས་ནས་ཆར་ལྟར་འབེབས། །
ཆར་ལྟར་བབ་ནས་མེ་ལྟར་འབར། །
དཔའ་རྟུལ་མི་བདུན་སྐྱོབ་དོ་མཛོད། །
ཐོག་དམར་གནམ་ལྕགས་བབ་པའི་དུས། །
དཔའ་བོར་སྐྱོན་ཆག་ཡོང་ཉེན་ཆེ། །
གོང་མ་ལྷ་དང་གླིང་རྗེ་ཡིས། །
དེ་ཚོ་མ་ཡོང་ཐུགས་ལ་མངའ། །
མ་གོ་གླུ་ལ་སྐྱོར་རྒྱུ་མེད། །
ཅེས་ གླུ་མཇུག་རྫོགས་པ་དང༌། ཐོག་མདའ་འཕངས་སོང་བས་རྫ་རི་
8



སྐྱེལ་མ་གླིང་ལ་ཕྱིར་སློག་བཏང༌།
375
སྨུག་པོ་དེ་རྒྱབ་རི་རྒྱབ་ལ་ཉིལ། མདུན་རི་མདུན་ལ་ཉིལ། རྫ་གཡའ་མ་སྐྱ་
ལྷང་ངེར་ཐལ་རྡུལ་དུ་སོང་། ཐལ་འཇའ་བདུན་གཅིག་ཙམ་ལ་གཞི་ནས་ཡལ།
སྲིན་པོ་རྐྱལ་པ་ ཁ་ གདངས་དེ་གནམ་ལྕགས་ཐོག་སེར་གྱིས་གཏོར། ཐོག་་་་
དམར་གྱིས་ཚིགས་ནས་ཤུལ་མེད་དུ་སོང་ན་ཡང་རླུང་གི་རྐྱལ་པར་སྐྱོན་ཆེ་བ་མ་
བྱུང༌། ལག་གཞོང་གིས་དེ་མུར་ཐོག་མདའ་གཉིས་བསྟུད་མར་འཕངས་སོང་
བས་རྐྱལ་པ་ཁ་ཕྱེས་པ་དང་བློན་མི་བདུན་སྐྲ་ལོ་ཡར་ཟིང༌། མིག་སྐྱག་མར་
འཕྱངས། མཆི་མ་ཁྲུམ་ཁྲུམ། སྣ་ལུད་འཛར་འཛར། དབུགས་ཕྱི་་་་་
དབུགས་ཆད་ལ་ཁད། ནང་དབུགས་མ་ཆད་ཙམ་བྱས་ནས་བསྡད་ཡོད་པའི་
སྐབས། སེང་ཆེན་རྒྱལ་པོས་སྐུ་མདོག་འོད་ཟེར་གྱི་ཉི་མ་ སྟོང་ལས་གཟི་་་་
མདངས་ཆེ་བ་ཞིག་མཛད་ནས་ལྷ་ཆེན་ཚེ་དཔག་མེད་མགོན་དངོས་སུ་གདན་
དྲངས། དཔའ་རྟུལ་མི་བདུན་པོར་བྱིན་རླབས་དང༌། ཚེ་རིལ། ཕྱག་་
དབང་བཅས་གནང་བ་དང་། བླ་འགུགས་ཚེ་འགུགས་མཛད་པས་སྔར་་་་་
བཞིན་ཡར་གསོས། བློན་བདུན་པོས་ཚེ་དཔག་མེད་མགོན་དང་སེང་ཆེན་བླ་
མར་ཕྱག་ཕུལ། སྨོན་ལམ་བཏབ་ནས་སེང་ཆེན་བླ་མ་དང་བློན་འཁོར་རྣམས་
སྒར་དུ་ལོག་ཕེབས། བློན་འདན་མས་འབྲོང་ ཤ་བཙོས་ནས་བསྡད་འདུག་
པས་ ཁོང་རྣམས་ལྷན་དུ་བཟའ་འཐུང་ཚིམ་པར་བྱས་ནས་དགའ་སྐྱིད་ངང་་་་
འདུག་ པའི་ སྐབས། འབྲུ་སྒ་སྡེས་ཡར་བཞེངས་ནས་དར་དཀར་པོ་ཡུག་་་་
གཅིག་སྐྱེས་བུར་ཕུལ་ནས་སྟོབས་ཀྱི་རྒྱལ་པོ་གེ་སར་ཁྱེད་མེད་ན་ཡར་ཁམས་བྱང་
མའི་རི་བརྒྱུད་ལ་བདུད་ཀླུ་བཙན་བསྒྲལ་རྒྱུ་ཕ་ལ་བཞག འདྲེ་སྲིན་ཁ་ནས་
ཐར་བ་དཀའ་གདའ་ཟེར་ནས་ཆོས་སྐྱོང་བེར་ནག་གིས་གླུ་འདི་སྐད་ཅིག་ཕུལ་
ལོ། །
གླུ་ཨ་ལ་ཐ་ལ་ཐ་ལ་རེད། །
ཐ་ལ་མོ་གླུ་ཡི་ལེན་ལུགས་རེད། །



376
བདུད་གླིང་གཡུལ་འགྱེད།
གླུ་ཐེངས་གསུམ་ངག་གི་འགུག་ལུགས་རེད། །
དུས་དེ་རིང་ལྷ་ཞིག་འབོད་ལེ་འདི། །
གནས་དུར་ཁྲོད་ཚལ་གྱི་ར་བ་ནས། །
ཆོས་སྐྱོང་མགོན་པོ་ཕྱག་དྲུག་མཁྱེན། །
དེ་རིང་ཨ་ཕོའི་གྲོགས་ལ་བྱོན། །
བསིལ་བ་ཚལ་གྱི་དུར་ཁྲོད་ནས། །
དུར་ཁྲོད་བདག་མོ་འཁོར་དང་བཅས། །
གར་ཆེན་བྲོ་ར་ཤིགས་སེ་ཤིག །
མཁའ་འགྲོའི་གར་འཆམ་ལྷུབས་སེ་ལྷུབ། །
དཔའ་བོའི་བྲོ་རྡུང་སྤུངས་སེ་སྤུང་། ། །
མཁའ་འགྲོ་བྱེ་བ་འབུམ་གྱིས་བསྐོར། །
དེ་རིང་མི་རྒན་དཔུང་རོགས་མཛོད། །
ས་འདི་ཡི་ས་ངོ་མ་ཤེས་ན། །
བྱང་གཡའ་མ་ཐང་ཆེན་གོང་མ་རེད། །
གནམ་ས་ཁ་འབྱར་བྱེད་ས་རེད། །
ནམ་མ་ལངས་གོང་ནས་ཉི་མ་ཤར། །
མུན་མ་རུབ་གོང་ནས་ཉི་མ་ནུབ། ། །
ས་འདི་འདྲ་མིག་གིས་མཐོང་མ་མྱོང་། །
མི་ང་འདྲ་ང་ངོ་མ་ཤེས་ན། །
འབྲུ་སྒ་སྡེ་ཆོས་སྐྱོང་བེར་ནག་ཟེར། །
སྟོབས་ལ་གླང་ཆེན་སྨྱོན་པ་ཡིན། །
ངར་ལ་ཁྲོ་ཆུ་ཕོང་བ་ཡིན། །
དཔུང་འགྲན་ཡ་འཛམ་གླིང་ཁག་པོ་ཡིན། །



377
སྐྱེལ་མ་གླིང་ལ་ཕྱིར་སློག་བཏང་།
དགྲ་འཆི་བདག་ཡིན་ཀྱང་ཕྱིར་བསྣུར་བྱེད། །
དུས་ཉི་མ་ད་ལོའི་གདོང་གང་ལ། །
སྡུག་མི་ཐུག་དགུ་ཐུག་ཐུག་ནས་ཐལ། །
བདུད་སྲིན་པོ་རྒྱལ་བ་ཁ་གདངས་ཐུག །
རླུང་གི་རྐྱལ་པ་འོག་ལ་བཞོན། །
རླུང་དམར་ཐལ་བ་འཐུལ་ལུ་ལུ། །
ནམ་མཁའི་སྤྲིན་ནག་འཐུལ་ལུ་ལུ། །
ས་གཞིའི་རྡུལ་ནག་འཐུལ་ལུ་ལུ། །
རྒྱ་མཚོའི་རླུང་ནག་འཐུལ་ལུ་ལུ། །
མི་ངན་གཏམ་ངན་འཐུལ་ལུ་ལུ། ། །
མོ་ངན་མཐུ་ངན་འཐུལ་ལུ་ལུ། །
ཐབས་མེད་མཐུ་ལུའི་གླུ་ཞིག་ལེན། །
མ་ཤེས་བྱང་གི་ས་ཆ་ལ། །
སྡུག་པའི་ལས་དེ་འགའ་རེ་བྱུང༌། །
ཕ་རིའི་ཆུ་ཤར་དམར་པོའི་སར། །
ཆུ་ཞིག་ཨེ་རག་བསམ་ནས་སོང་། །
སྟབས་ཉེས་གློ་བུར་རླུང་དམར་འཚུབ། །
སྨུག་རུམ་མུན་པའི་ནང་དུ་ཚུད། །
ཐབས་མེད་ཅི་བྱེད་མེད་པར་ལུས། །
སྐྱེས་བུ་སེང་ཆེན་རིན་པོ་ཆེ། །
ས་སྡེ་རྒྱ་ཚ་སྟག་འཕེན་གསུམ། །
འཛམ་བུ་གླིང་ལ་གྲགས་ལེ་ཡིན། །
རོང་ཚ་ཉ་ཚ་སྣང་ངུ་གསུམ། །



378
བདུད་གླིང་གཡུལ་འགྱེད། །
གནམ་ས་གཉིས་ལ་གྲགས་ལེ་ཡིན། །
དཔའ་བོ་གཟིག་འཕེན་སྟོབས་ཀྱི་བུ། །
མཐུ་རྫུ་འཕྲུལ་གཉིས་ལ་འཇིགས་ལེ་མིན། །
དཔའ་ཡང་དག་བློན་པོ་མི་བདུན་དེ། །
ཅི་བྱེད་རང་གིས་མ་ཤེས་སྔོན། །
རླུང་གི་རྐྱལ་བའི་ནང་ལ་བཙུད། ། །
ཀླུ་བཙན་འདུལ་རྒྱུ་ཕར་ཚད་རེད། །
རང་སྲོག་དགྲ་ལ་ཤོར་གྲབས་བྱས། །
དགྲ་འདྲེ་དེ་འདྲ་ཐུག་པའི་དུས། །
ལག་དུམ་བྲག་རིར་འཛེགས་ལེ་འདྲ། །
མི་འདུག་བྱང་ནས་ཐོན་ན་བསམ། །
རང་ཡུལ་གླིང་ལ་ལོག་ན་བསམ། །
རང་ས་བཟུང་ནས་བསྡད་ན་བསམ། །
དཔེ་བཞག་ན་འདྲ་མ་ཨེ་འདྲ་གདའ། །
བྲག་སྡོད་ཐང་དཀར་མཁའ་ལ་ལྡིང་། །
གླིང་བཞིར་ནམ་འཕང་གཅོད་དགོས་བསམ། །
སྟབས་ཉེས་རླུང་གི་སྤུ་གྲི་ཐུག །
བྲག་བཙན་བཟུང་ནས་བསྡད་ན་བསམ། །
རྒྱ་ཚ་རོང་ཚ་ཉ་ཚ་དཔོན། །
ང་ཚོ་རང་ཡུལ་ལོག་ན་བསམ། །
བཙན་རྫོང་གླིང་དཀར་བཟུང་ན་བསམ། ། །
སྐྱེས་བུ་སེང་ཆེན་རྒྱལ་པོ་ཁྱེད། །
ཡར་ཁམས་བྱང་མའི་རི་བརྒྱུད་ལ། །



379
སྐྱེལ་མ་གླིང་ལ་ཕྱིར་སློག་བཏང་།
ཞག་པོ་དགུ་བཅུ་གོ་དགུའི་ཐོག །
བདུད་རྒན་ཐོད་མདའ་སྤྲོད་པའི་རྗེས། །
ཡུན་རིང་ན་བདུད་ཀྱི་བར་ཆད་ཡོང་། །
སྟོབས་སེང་ཆེན་ལྷ་ཡི་ནོར་བུ་ཁྱེད། །
ཞུ་མི་དགོས་མངོན་ཤེས་མཁྱེན་མི་རེད། །
དེ་ཡིན་ཀྱང་ནན་ཞུ་བྱེད་དགོས་ཆེ། །
སྙན་གསོན་དང་ནན་གཏམ་འགའ་རེ་ཡོད། །
མ་འགོག་བཟའ་གཟིམ་པའི་རྨི་ལམ་གཅིག །
སྲུ་འབྲུག་མོ་ཉལ་བའི་རྨི་ལམ་གཉིས། །
སྨན་ནེའུ་ཆུང་མལ་གྱི་རྨི་ལམ་གསུམ། །
ལས་རྨི་ལམ་དེ་ཚོ་བཟང་པོ་མིན། །
ཁ་སང་ཨ་ཕོ་སྤྱི་དཔོན་གྱིས། །
གསུངས་པའི་གཏམ་དེ་བདེན་རབས་ཡོད། །
འགྲོ་བའི་ཕན་བདེ་འགྲུབ་པའི་རྗེས། །
མགྱོགས་ནས་མྱུར་དུ་ཕེབས་གནང་མཛོད། །
ཁྱོད་ལྷ་སྲས་ཐུགས་ལ་དེ་ལྟར་བཞེས། །
མ་གོ་གླུ་ལ་སྐྱོར་རྒྱུ་མེད། །
ཅེས་གླུ་མཇུག་རྫོགས་པ་དང་། དཔའ་རྟུལ་ཁག་ཅིག་སྔོན་དུ་རང་ཡུལ་
གླིང་ལ་ཕྱིར་ལོག་བྱེད་རྒྱུ་གྲོས་ཡོངས་སུ་འཆམས་ནས་ཕྱིར་ལོག་གི་སྟ་གོན་ལ་
བྲེལ། སེང་ཆེན་རྒྱལ་པོས་ཡ་ཁྱོད་ཚོ་བྲེལ་བ་མི་དགོས། ཇ་ཆང་ལེགས་པར་
གྱིས་གསུངས་པ་དང་། མི་ཆུང་ལ་ངེད་ཚོའི་རྟ་སྐོང་བར་སོང་ཞིག་གསུངས།
མི་ཆུང་གིས་རྒྱལ་པོའི་བཀའ་བཞིན་འདོ་རྟ་སྐོང་བར་སོང་། ཐེའུ་རང་མཁན་
པ་རྒན་མོས་ལྷ་རྟ་དེ་དག་མཐོང་བ་དང་། ཐེའུ་ཕྲུག་སུམ་བརྒྱ་དྲུག་ཅུར་ན་རེ།



380
བདུད་གླིང་གཡུལ་འགྱེད།
ངེད་ཀྱི་གཡའ་མ་ཐང་དུ་རྟ་ཁ་ ཤས་འདུག་པས་གླིང་གི་རྟ་ཡིན་པ་ཐག་ཆོད།
གླིང་ཕྲུག་འགོག་ཚས་ཡར་ཁམས་བྱང་ལ་ཕོ་འདྲེ་སྟོབས་ཀྱི་རྒྱལ་པོར་དགྲ་བྱེད་
པར་ཡོང་བ་ཐག་ཆོད་འདུག་པས་ཁྱེད་ཚོ་མགྱོགས་པོ་སོང་ནས་རྟ་དེ་རྣམས་ལ་
གྲིབ་ ཤིང་ བརྒྱབ། གཅིག་ ཀྱང་ མ་ལུས་ པར་དེད་ ཤོག་ ཅེས་ ཟེར་ བ་ དང་།
ཐེའུ་ཕྲུག་ཚོས་ཐེའུ་མོའི་གཏམ་བཞིན་རྟ་རྣམས་དེད་ཡོང་། ལྷ་རྟ་རྐྱང་རྒོད་
ཀྱིས་ཐེའུ་རང་སུམ་བརྒྱ་དྲུག་ཅུ་དེ་འདུལ་བའི་དུས་ཡིན་པ་མཁྱེན་ནས་སྔོན་དུ་
སོང་། རྟ་གཞན་རྣམས་རྒོད་མའི་རྗེས་སུ་རྟེའུ་འབྲངས་པ་བཞིན་སོང་བས་
ཐེའུ་རང་གིས་རྟ་རྣམས་རྫ་རི་ཞིག་གི་བྲག་ཕུག་ཏུ་བཅུག བྲག་ཕུག་གི་ནང་དུ་
རྩྭ་ཆུ་མེད་པས་རྟ་རྣམས་ཀྲོང་ངེར་ལངས། མཚམས་རེ་མཇུག་མ་རེ་གཡུགས་
པ་ལས་གཟུགས་འགུལ་ཙམ་ཡང་མི་བྱེད། །
ཆིབས་ཆེན་རྐྱང་རྒོད་ཀྱིས་གཡས་སྐོར་གསུམ་བརྒྱབ་པ་དང་། ལྷ་་་་
དཀོན་ མཆོག བདེ་ མཆོག་ སོགས་ རང༌ བྱོན་ མང་ པོ་ བྲག་ ལ་ འཐིམས།
གཡོན་བསྐོར་ལན་གསུམ་བརྒྱབ་པ་དང༌། ཞི་ཁྲོ་དམ་པ་དང་སངས་རྒྱས་རབ་
བདུན་གྱི་རང་བྱོན་མང་པོ་བྲག་ནས་འཁྲུངས་པའི་སྐབས་དེར། མི་ཆུང་ལ་རྟ་
མ་རྙེད་པས་མྱུར་དུ་ལོག་ནས་རྒྱལ་བློན་རྣམས་ལ་ལྷ་རྟ་རྣམས་གང་སར་བཙལ་
ཀྱང་མཐོང་རྒྱུ་མེད་གདའ། རྫ་གསེབ་ཏུ་ཡོད་མེད་ཧ་མ་གོ་བས་བཀའ་སྐོར་དུ་
ཡོང་བ་ཡིན་ཟེར། གླིང་གི་ལྷ་རྟ་གང་སོང་གླིང་རྗེས་མཁྱེན་ནས་ཁྱོད་ཚོ་འདི་
གར་ཟ་འཐུང་བྱས་ནས་སྡོད། རྟའི་ར་མདར་ང་མ་སོང་ན་རྟ་རྣམས་རག་ལེ་
མེད་གདའ་ཞེས་གསུངས་ནས་ས་མ་རུབ་ཙམ་ལ་སྐུ་ལ་སྤྱན་རས་དཀར་པོའི་ཕྱུ་
པ་གྱོན། ཕྱུ་པར་རྒྱུ་ཐིག་གོང་བ་བརྒྱན། སྐྲ་ཉིས་གཅུས་བརྒྱབ་ནས་ཞྭ་ཞིག་
གསོལ། ཞྭ་དེ་ལ་གོས་ཆེན་སྒྲིལ་ཁ་བཏང་། སྨྱུག་ར་སྨེ་པོ་ཞིག་གི་ནང་གྲོ་
རྒན་གྱི་བསྲེགས་བཟན། ཕག་རྒན་གྱི་ཤ། ནས་རྒན་གྱི་ཆང་རག་སོགས་
ཁྱེར་ནས་ཐེའུ་རང་འདུག་པའི་བྲག་ཕུག་སྒོ་རྩར་ཕེབས་པ་དང༌། དེར་ངལ་



381
སྐྱེལ་མ་གླིང་ལ་ཕྱིར་སློག་བཏང་། །
གསོས་ནས་བསྡད་པ་དེ་ཐེའུ་ཕྲུག་འགའ་ཞིག་གིས་མཐོང་ནས་ཅི་ཡིན་མ་ཤེས་
པར་མཁན་པ་རྒན་མོར་བརྡ་སྦྱར། མཁན་པ་རྒན་མོས་མར་ཡོང་ནས་སྒོ་ཁར་
བུ་གཞན་དང་མི་འདྲ་བ་ཞིག་ཡོད་པ་མཐོང་བ་དང་ཁྱོད་གང་ནས་ཡོང་། ས་
གང་དུ་འགྲོ་མི་ཡིན། གཏམ་དང་ཆ་ཅི་འདྲ་ཡོད་ཟེར་ནས་གཏམ་འདྲི་བའི་གླུ་
ཐུང་ཞིག་བླངས་སོ། །
གླུ་ཨ་ལ་ཐ་ལ་ཐ་ལ་རེད། །
ཐ་ལ་མོ་གླུ་ཡི་ལེན་ལུགས་རེད། །
གླུ་ཐེངས་གསུམ་ངག་གི་འགུག་ལུགས་རེད། །
དུས་དེ་རིང་ལྷ་ཞིག་འབོད་ལ་འདི། །
གནམ་ལྕགས་སོ་དགུའི་ཡང་སྟེང་ནས། །
གནམ་ཐེལ་བར་ཐེལ་ས་ཐེལ་གསུམ། །
དེ་རིང་ཨ་མའི་གྲོགས་ལ་བྱོན། །
ས་འདི་ས་ངོ་མ་ཤེས་ན། །
བྱང་གཡའ་མ་ཐང་ཆེན་གོང་མ་རེད། །
བྲག་རི་སྲིན་པོ་ཁྲོས་འདྲ་འདི། །
བྲག་ནག་སྲིན་པོ་ཁ་གདངས་རེད། །
ང་འདྲ་ང་ངོ་མ་ཤེས་ན། །
ཐེའུ་རང་མཁན་པ་རྒན་མོ་ཡིན། །
མོ་ལོ་བདུན་བརྒྱ་ཙམ་ཞིག་སོན། །
རྒས་བསམ་སྣང་བ་ཡོད་ལེ་མིན། །
སྔོན་མའི་ལོ་རྒྱུས་བཤད་པས་ན། །
སྔར་མོ་སྔར་གྱི་ལོ་ཟླའི་ནང་། །
སངས་རྒྱས་མར་མེ་མཛད་ཀྱི་དུས། །



382
བདུད་གླིང་གཡུལ་འགྱེད།
ལས་དབང་བཙན་པོས་ཐེའུ་རང་བསྒྱུར། །
གཡའ་མ་ཐང་གི་སྲུང་མར་བསྐོས། །
དེ་རིང་ཉི་མའི་གདོང་གང་ལ། །
མི་ཟིང་རྟ་ཟིང་བྱེད་ཞེ་གདའ། །
རྟ་ཕོ་སྒ་སྲབ་ཉིལ་ལེ་གཅིག །
མི་ཕོ་འཁོར་གསུམ་བསྐོར་ལེ་གཉིས། །
དགྲ་དར་རླུང་དམར་འཚུབ་ལེ་གསུམ། །
བྱང་མའི་ཐང་ལ་བབས་ནས་བྱུང་། །
མི་དེ་ཚོ་ས་ཡུལ་གང་ནས་ཡོང་། །
ཡུལ་ཕྱོགས་གང་དུ་འགྲོ་ལེ་རེད། །
ཡར་ཁམས་བྱང་མའི་རི་བརྒྱུད་ལ། །
རང་དགར་འགྲོ་ས་གང་ནས་ཡོད། །
བྱང་གཡའ་མ་ཐང་ཆེན་བདེ་ན་ཡང་། །
རྟ་རང་འདོད་རྒྱུག་ས་ལར་ནས་མེད། །
རྟ་རྒོད་པོའི་བང་ཁ་ངོམས་ས་མེད། །
བྱང་མཁན་པ་ལོ་ན་རྒས་ན་ཡང་། །
འཁོར་གསུམ་རྩལ་དྲུག་འགྲོ་ས་མེད། །
དཔའ་རྒོད་པོའི་དཔུང་པ་ངོམས་ས་མེད། །
མེད་དོན་རྩ་བ་བཤད་པས་ན། །
ཡར་ཁམས་བྱང་མའི་རི་བརྒྱུད་ཀྱི། །
ཕོ་འདྲེ་སྟོབས་ཀྱི་རྒྱལ་པོ་ཁོང་། །
གནམ་ས་གཉིས་ཀྱི་བདག་པོ་ཡིན། །
འཇིག་རྟེན་འདི་ལ་གཡེར་གྲགས་ཆེ། །



སྐྱེལ་མ་གླིང་ལ་ཕྱིར་སློག་བཏང༌།
383
མཐོ་ཨ་སྔོན་ཐོག་སྐོར་རྒྱག་རྒྱག་རེད། །
དམའ་ས་གཞི་ཕོ་བྲང་བསྐོར་བསྐོར་རེད། །
མི་ཁྲག་རྟ་ཁྲག་ཅི་དགར་འཐུང་། །
མི་ཤ་རྟ་ཤ་གང་འདོད་བཟའ། །
ཤ་བཟའ་ཁྲག་འཐུང་ལས་བསྐོས་རེད། །
བྱང་གཡའ་མ་ཐང་གི་རྒན་མོ་ང་། །
སྟོབས་ཕོ་འདྲེའི་སྒོ་སྲུང་ཕྱི་མ་ཡིན། །
མི་འཁྱམ་པོ་གང་འགྲོ་གཏོང་ལེ་མིན། །
ཕོ་གསར་དེ་རིང་ས་འདིར་འཁྱམས། །
བུ་ཁྱོད་རང་མིང་ལ་ཅི་འདྲ་ཟེར། །
ས་ཕྱོགས་གང་ནས་ཡོང་ལེ་ཡིན། །
ཡུལ་ཕྱོགས་གང་དུ་འགྲོ་མི་ཡིན། །
མ་གསང་ང་ལ་དྲང་པོར་ཤོད། །
གཏམ་དང་མདའ་མོ་དྲང་ན་དགའ། །
ཚིག་དང་གཞུ་མོ་བཀུག་ན་དགའ། །
དེ་མིན་ཆག་སྒོ་ཉོ་རབས་ཡོད། །
ཆུ་བོ་ཆེན་པོ་འབབ་འདོད་ན། །
རགས་བཙན་པོ་ཡིན་ཀྱང་ཕན་ལེ་མིན། །
མི་ཆེན་ཁྲིམས་ནས་འགལ་བས་ན། །
མཐོ་རྒྱལ་པོ་ཡིན་ཀྱང་ཐར་ལེ་མིན། །
ཕོ་ཅི་བྱེད་བསམ་བློ་ཞིབ་པར་ཐོངས། །
ཁྱོད་དཔའ་བོ་ཡིད་ལ་དེ་ལྟར་ཞོག །
ཅེས་གླུ་མཇུག་རྫོགས་པ་དང་བུ་ན་རེ། ཨ་མ་ཁྱོད་ཀྱི་གསུངས་པ་བདེན།



384
བདུད་གླིང་གཡུལ་འགྱེད།
ངའི་ལོ་རྒྱུས་རིམ་བཞིན་ཞུས་པས་ཆོག ང་ས་ཀོང་ཡུལ་མཐིལ་གྱི་བྲག་གསུམ་
ཕུ་ནས་ཡིན། སྤུན་ལྕགས་ཆུང་དང༌། སྨུག་ཆུང་གཉིས་ཀྱི་ཞོར་དུ་ཡུམ་་
མཁན་པ་རྒན་མོར་ལྟོ་དང་འཛར་བ་སྐྱོལ་ཤོག་ཟེར། ང་མུ་མཐུད་སོང་ནས་
གཞུ་ག་དར་བློན་པོ་ཕྱིང་སྔོན་དང་། དཔའ་མོ། ཕོ་བདུད་རྒྱལ་པོ་ཁོང་
རྣམས་བདེ་པོ་ཡིན་མིན་བལྟ་བར་འགྲོ་མི་ཡིན་ཞེས་ཨ་མ་མཁན་པར་མགོ་སྐོར་
བའི་གླུ་འདི་ལྟར་བླངས་སོ། །
གླུ་ཨ་ལ་ཐ་ལ་ཐ་ལ་རེད། །
ཐ་ལ་མོ་གླུ་ཡི་ལེན་ལུགས་རེད། ། །
གླུ་ཐེངས་གསུམ་ངག་གི་འགུག་ལུགས་རེད། །
དུས་དེ་རིང་ལྷ་ཞིག་འབོད་ལེ་ཡིན། །
ལྷ་ཉེ་ནས་མ་འབོད་རིང་ནས་འབོད། །
བྱང་གི་སྟག་ལྷ་སྤུན་བདུན་འབོད། །
ཐེའུ་རང་སྒྲུབ་པའི་བླ་གནས་རེད། །
ནག་པོ་བདུད་ཀྱི་ཕོ་ཉ་འབོད། །
གནམ་ཐེལ་བར་ཐེལ་ས་ཐེལ་གསུམ། །
དེ་རིང་ཕོ་ངའི་སྡོང་གྲོགས་མཛོད། །
ས་འདི་ས་ངོ་མ་ཤེས་ན། །
ཡར་ཁམས་བྱང་མའི་རི་གཤམ་རེད། །
བྱང་གི་གཡའ་མ་ཐང་ཆེན་ཟེར། །
ལྕགས་སླང་ཐང་ལ་བཞག་འདྲ་ཡོད། །
གཡའ་མ་ཟེར་བ་དེ་ནས་བྱུང་། །
བྲག་ནག་སྲིན་པོ་ཁྲོས་འདྲའི་ནང༌། །
སྒོ་སྲུང་སྲིན་པོ་ཁ་གདངས་རེད། །



385
སྐྱེལ་མ་གླིང་ལ་ཕྱིར་སློག་བཏང་།
ཐེའུ་རང་གྲུབ་པའི་ཡུམ་ཆེན་མ། །
ང་འདྲ་རྩ་བ་བཤད་པས་ན། །
ཀོང་ཡུལ་བྲག་དཀར་ཕུ་ནས་ཡིན། །
བྲག་དཀར་ཕུ་ལ་མཚོ་བཞི་ཆགས། །
བྱང་ཤར་སྲིན་མཚོ་དམར་པོ་གཅིག །
རྒྱལ་མཚན་བླ་མཚོ་ཆེན་པོ་གཉིས། །
བེའུ་རྭ་གཡུ་མཚོ་སྔོན་མོ་གསུམ། །
ཕུ་ལུང་ཤིང་མཚོ་ཆེན་པོ་བཞི། །
ཕུ་མཚོ་བཞི་ཆགས་པའི་མདའ་བཞི་ལ། །
ཁྲ་དཀར་ཐང་ལ་སྡེར་འདྲ་གཅིག །་
འཇམ་པའི་དབྱངས་ཀྱི་སྒྲུབ་གནས་ཟེར། །
ལྕགས་ཕུར་གནམ་ལ་འདེགས་འདྲ་གཉིས། །
ཕྱག་ན་རྡོ་རྗེའི་སྒྲུབ་གནས་ཟེར། །
ཁྲ་རྫོང་བྲག་ལ་ལྡེབས་འདྲ་གསུམ། །
སྤྱན་རས་གཟིགས་ཀྱི་སྒྲུབ་གནས་ཟེར། །
མི་ལྤགས་ཐང་ལ་བཀྲམ་འདྲ་བཞི། །
སྨུག་ཆུང་དཔོན་པོའི་སྐུ་གནས་ཟེར། །
བདུད་མཁར་ཤ་མོ་དགུ་སྒྲིག་རེད། །
མཁར་འདི་ནང་བཞུགས་པའི་ཕོ་རྒོད་དེ། །
གཞུ་ག་དར་བློན་པོ་ཕྱིང་སྔོན་རེད། །
ཨ་མ་མཁན་པ་སྙན་དབང་གསོན། །
ང་དེ་ལོ་བྱང་གི་ཕྱོགས་སུ་ཡོང་། །
ཁྱོད་སྔར་དང་ད་གཉིས་མི་འདྲ་གདའ། །



386
བདུད་གླིང་གཡུལ་འགྱེད།
བྱང་གཡའ་མ་ཐང་ཆེན་གོང་མ་ལ། །
རྟ་ཕོའི་རྨིག་སྒྲ་ཐ་ལ་ལ། །
མི་ཕོའི་འཁོར་གསུམ་འཕྱར་ར་ར། །
དམག་དཔོན་དགྲ་དར་འུར་རུ་རུ། །
སུ་ཡིན་ལོ་རྒྱུས་བཤད་རྒྱུ་མེད། །
གང་ཡོང་གང་འགྲོ་ཆ་མི་རྟོགས། །
ཐབས་སྡུག་ཨེ་ཤེས་ཨ་མ་ཁྱོད། །
ཡིན་ཀྱང་དེ་རིང་ཨ་མ་གསོན། །
ཕག་རྒན་བསད་པའི་མཇིང་ཤ་གཅིག །
གྲོ་རྒན་བསྲེགས་པའི་ཟན་དང་གཉིས། །
ནས་རྒན་བཙོས་པའི་ཆང་རག་གསུམ། །
གྲོ་ནས་ཕག་གི་རྔན་པ་གསུམ། །
ཨ་མ་ཁྱོད་ལ་ཅུང་ཙམ་ཡོད། །
ཨ་ཆུང་ལྕགས་ཆུང་སྨུག་ཆུང་གསུམ། །
བུ་སྤུན་གསུམ་གྱི་ཨ་སྲུ་ཡིན། །
ང་ཡིས་ཇུས་ཐབས་མི་ཤེས་ཀྱང༌། །
གཏམ་གསར་སྐྱེལ་བའི་ཕོ་ཉ་ཡིན། །
ཆུ་ཆུང་ས་འགག་ཐུག་པའི་དུས། །
འགྲོ་ལུགས་སྡོད་ལུགས་གང་འདྲ་བྱེད། །
དང་པོ་ང་ལ་སུ་འདྲ་ཐུག །
ཐུག་ནས་གཏམ་ལན་གང་འདྲ་འཇོག །
དྲི་བ་དྲི་ལན་ཅི་འདྲ་བྱེད། །
ཨ་མའི་ཐུགས་ལ་ཇི་ལྟར་ཡོད། །



387
སྐྱེལ་མ་གླིང་ལ་ཕྱིར་སློག་བཏང་།
གླུ་ལ་ཀླུ་ལན་ཡོད་པ་མཁྱེན། །
མ་གོ་གླུ་ལ་ཡང་ལེན་མེད། །
ཅེས་གླུ་དེ་ལྟར་བླངས་པ་དང་། ཨ་མ་རྒན་མོས་བུ་ཁྱེད་ཀོང་ཡུལ་ནས་
ཡོང་བ་ཡིན་ན་ས་ལ་ས་རྒྱུས་དང་། ཆུ་ལ་ཆུ་རྒྱུས། རི་ལ་རི་རྒྱུས་ཡོད་པས་
ཤིན་ཏུ་བཟང་ཟེར་ནས་བྲག་ཕུག་ནང་དུ་གདན་དྲངས་པ་དང་། མི་ཤ་དང་
མི་ཁྲག རྟ་ཤ་དང་རྟ་ཁྲག་བཙོས་པ་དང་མ་བཙོས་པ་མང་པོ་བུའི་མདུན་དུ་
ཕུལ་ནས་བུ་ཁྱོད་འདི་ཚོ་བཟའ་ཨེ་ནུས་ ཟེར། ང་དེ་ཚོར་མི་དགའ་ཟེར།
མཁན་པ་རྒན་མོས་རི་བོང་གི་ཞོ་བླངས་ནས་བུ་ཁྱེད་ཞོ་འཐུང་ཨང་ཟེར། ང་
ཞོ་ལ་ཡང་མི་དགའ། ད་མ་རྒན་མར་བཞུགས་དང༌། གྲོ་རྒན་གྱི་བསྲེགས་
ཟན། ཕག་རྒན་གྱི་མཇིང་ཤ། ནས་རྒན་གྱི་ཆང་རག་མཆོད་ནས་གླེང་མོ་
བྱས་ན་དགའ་ཟེར། བུའི་སྐད་ཆ་རྒན་མོའི་ཡིད་ལ་སོང་ནས་མར་བསྡད་པ་
དང༌། མྱུར་དུ་ཆང་རག་ལ་རོལ། ཇ་ཡུན་ཙམ་ལ་མཁན་པ་རྒན་མོ་ར་རོ་
ནས་སྐད་ཆ་ཅི་ཤོད་མེད་པར་བུ། བུ་ཁྱེད་ཉོན་དང༌། ངས་བུ་ཁྱེད་ལ་གཏམ་
ཞིག་བཤད་ཆོག བུ་ཁྱེད་ཀྱིས་ནང་གཏམ་ཕྱི་ལ་མ་ཤོད། ཕྱི་གཏམ་ནང་ལ་
མ་བསྐྱལ་ཨང༌། ང་ལ་གསང་གཏམ་སྙན་པོ་ཞིག་ཤོད་རྒྱུ་ཡོད་ཟེར་ནས་གླུ་
འདི་བླངས་སོང་། །
གླུ་ཨ་ལ་ཐ་ལ་ཐ་ལ་རེད། །
ཐ་ལ་མོ་གླུ་ཡི་ལེན་ལུགས་རེད། །
དུས་དེ་རིང་ལྷ་ཞིག་འབོད་ལ་འདི། །
དགའ་རབ་བསྟན་པའི་སྲུང་མ་རྣམས། །
ཐེའུ་རང་དཀར་ནག་ཁྲ་གསུམ་མཁྱེན། །
ལྷ་དེ་འདྲ་ཡན་ལ་འབོད་པ་མིན། །
ས་འདིའི་ས་ངོ་མ་ཤེས་ན། །



388
བདུད་གླིང་གཡུལ་འགྱེད།
བྱང་གི་གཡའ་མ་ཐང་ཆེན་རེད། །
མ་ང་འདྲ་ང་ངོ་མ་ཤེས་ན། །
བྱང་གི་ཐེལ་མོ་རྐང་རིང་ཟེར། །
མིང་ངོ་མ་མཁན་པ་རྒན་མོ་ཡིན། །
དེ་སྔ་ཉི་མ་ཕན་ཆོད་ལ། །
བདུད་རུ་ཁྲ་རྒྱལ་པོའི་ཚུན་ཆོད་ནས། །
གཡག་ཤ་ནག་པོའི་ཕན་ཆོད་ལ། །
ས་འདི་ཡི་ས་སྲུང་ང་རང་ཡིན། །
བྱང་ཡུལ་སྟོད་ཀྱི་ས་ཆ་ལ། ། །
ཕོ་འདྲེ་ཀླུ་བཙན་རྒྱལ་པོ་དེ། །
བདུད་ཁྲ་རབ་དབང་ཕྱུག་མངོན་སུམ་རེད། །
བདུད་འདྲེ་སྲིན་འབྱུང་པོའི་རྒྱལ་པོ་རེད། །
འཛམ་གླིང་ཁ་ལོ་སྒྱུར་མི་རེད། །
ས་འདི་ན་སླེབས་པ་དཀའ་མོ་ཡིན། །
དེ་རིང་བུ་ཁྱེད་རྒན་མོར་ཉོན། །
རང་ཡུལ་བཞག་ནས་ག་ཚད་སོང་། །
སྐྱིད་པོའི་རང་ཡུལ་མི་འདུག་པར། །
བྱང་ཡུལ་ཅི་ཞིག་བྱེད་པར་འོང་། །
འོང་དོན་ལོ་རྒྱུས་ཅི་འདྲ་ཡིན། །
དེ་ནས་ཨ་མའི་མ་བློ་ཁྱེད། །
ད་སོང་ཉི་མ་འགའ་ཡི་ནང༌། །
གཡའ་མ་ཐང་ཆེན་བར་མ་ལ། །
མི་གྲལ་རྟ་གྲལ་ཁྱུགས་སེ་ཁྱུག །



389
སྐྱེལ་མ་གླིང་ལ་ཕྱིར་སློག་བཏང་།
འཕྲུ་དཀར་འཕྲུ་དམར་ལྷུབས་སེ་ལྷུབ། །
ཕོ་གཞོན་མོ་གཞོན་རུབས་སེ་རུབ། །
ཆུ་ཤར་ཆུ་མོ་འབབ་སའི་རུབ། །
ཕོ་རྒོད་ཕར་འགྲོ་ཚུར་འོང་བྱེད། །
དཔྱད་ན་གླིང་གི་དཔའ་རྒོད་འདྲ། །
རྫ་རི་སྨུག་པོའི་ཡར་གོང་ལ། །
འདོ་རྟ་བཅུ་གཅིག་རྩྭ་ཁར་འགྲིམས། །
དཔྱད་ན་གླིང་གི་དམག་རྟ་འདྲ། །
ཨ་སྡུག་ཇོ་རུ་ནག་ཚོགས་དེ། །
ཡར་ཁམས་བྱང་ལ་ཆས་ལེ་འདྲ། །
མེ་བཟའི་ར་མདར་འོང་ལེ་འདྲ། །
རེད་དམ་མ་རེད་བུ་ཁྱེད་ཤོད། །
མ་ངས་ཐེའུ་ཕྲུག་མང་ཙམ་མངགས། །
འདོ་རྟ་བཅུ་གཅིག་དེད་ཤོག་བཤད། །
ད་ལྟ་འདོ་རྟ་བཅུ་གཅིག་དེ། ། །
བྲག་ཕུག་ནང་ལ་སྦས་ནས་ཡོད། །
འདི་འཁྱར་འདོ་རྟ་བཅུ་གཅིག་ནང་། །
ཡ་མཚན་ཅན་གྱི་རྟ་ཞིག་གདའ། །
འདོ་རྟ་རྐྱང་པོར་མདངས་གསུམ་གདའ། །
དཀར་མདངས་དམར་མདངས་སྐྱ་མདངས་གསུམ།
དམར་མདངས་མེ་ལྕེ་མཆེད་ལེ་འདྲ། །
སྐྱ་མདངས་མུན་པ་གསལ་ལེ་འདྲ། །
དཀར་མདངས་བསྟན་ཆོས་དར་ལེ་འདྲ། །



390
བདུད་གླིང་གཡུལ་འགྱེད།
འདོ་རྟ་རྐྱང་པོར་ཚུགས་གསུམ་གདའ། །
སོག་པར་དམག་དཔོན་དགྲ་དར་ཚུགས། །
སྒལ་པར་བཀྲ་ཤིས་གཡང་འཁྱིལ་ཚུགས། །
སྨད་རྒྱུ་རྒྱལ་སྲིད་སྣ་བདུན་ཚུགས། །
འདོ་རྟ་རྐྱང་པོར་ཞིབ་དཔྱད་ན། །
ཨ་སྡུག་ཇོ་རུའི་བདུད་རྟ་འདྲ། །
རེད་དམ་མ་རེད་བུ་ཁྱེད་ཤོད། །
དེ་རིང་འདོ་རྟ་བཅུ་གཅིག་དེ། །
བསད་ན་ཨེ་དགའ་བཞག་ན་དགའ། །
བཏང་ན་ཨེ་དགའ་བཅུག་ན་དགའ། །
ཅི་བྱེད་བུ་ཡིས་ཤོད་རོགས་གྱིས། །
ད་རུང་ཡ་མཚན་ཨེ་འདྲ་གདའ། །
གློ་བུར་མཁའ་ནས་ཐོག་ཅིག་བརྒྱབ། །
སྲིན་རྫོང་བྲག་དམར་ཐོག་གིས་གཏོར། །
ཅི་ཡིན་བུ་ཡིས་ཨེ་ཤེས་ཞེ། །
བུ་ཁྱེད་བྱང་ལ་བྱོན་པའི་དུས། །
རྡོག་བདེ་མོ་ཅིག་ལ་ཐར་ས་མེད། །
བྲག་ཀླུང་མུན་པ་ཁུག་འདེབས་ཡོད། །
གནམ་ས་གཉིས་དེ་ཁ་སྦྱར་ཡིན། །
མུན་ནག་སྦར་གཡུགས་ཁྱད་མེད་ཡིན། །
འབོད་ན་ཨ་ལན་སློག་མི་མེད། །
གཡུགས་ན་མཚོན་ཆ་ཟུར་ས་མེད། །
དེ་ནས་ཡར་ལ་བྱོན་པའི་དུས། །



391
སྐྱེལ་མ་གླིང་ལ་ཕྱིར་སློག་བཏང་། །
བྲག་དམར་སྲིན་པོ་ཁ་བརྡབ་ཡོད། །
རྡོ་ཡ་ཁ་མ་དེ་སྟོད་ནས་རྒྱུག ། །
ཟངས་ཁ་མ་དེ་སྨད་ནས་རྒྱུག །
བྲག་གཉིས་ཐོད་པ་གཏུག་པའི་དུས། །
ནམ་མཁའི་བྱ་ཡང་ཐར་ས་མེད། །
ས་འོག་འབུ་ཡང་འགྲོ་ས་མེད། །
བྲག་དམར་གཤིན་རྗེ་ཁ་བརྡབ་ཟེར། །
དེ་ནས་ཡར་ལ་བྱོན་པའི་དུས། །
ཆུ་ཀླུང་གཤིན་ཆུ་ནག་པོ་ཡོད། །
ཆུ་ཆེན་རྦབ་ཆེན་འགྲིལ་འགྲིལ་ཡིན། ། །
ཆུ་ཆུང་རྦབ་ཆུང་འགྲིལ་འགྲིལ་ཡིན། །
བདུད་དགའ་རབ་ནག་པོའི་བླ་ཆུ་ཡིན། །
ཁྲ་རབ་ནག་པོའི་ཟིལ་ཆུ་ཡིན། །
གདོན་དང་བྱད་ཀ་ནད་དང་གསུམ། །
ནད་གདོན་གསུམ་གྱི་ཆུ་ཞིག་ཡིན། ། །
སྟོབས་གཤིན་རྗེ་ཡིན་ཀྱང་ཐར་ལེ་མིན། །
ཤི་དམྱལ་བར་འགྲོ་དང་ཁྱད་མེད་ཡིན། །
དེ་ནས་ཡར་ལ་བྱོན་པའི་དུས། །
མཐོ་ཏི་སེ་གངས་རིའི་ཡང་སྟེང་ནས། །
སེང་དཀར་མོས་གཡུ་རལ་ངོམས་ནས་བྱུང་། །
བདུད་མོ་ཨ་ལྕམ་དཀར་མོ་ཡིས། ། །
སེང་ཕོ་ཐོང་བཞོན་ནས་སླེབས་ནས་ཡོང་། །
ཀླུ་བརྒྱ་ལེན་ཞིང་ངག་བརྒྱ་འགུགས། །



392
བདུད་གླིང་གཡུལ་འགྱེད།
བདུད་དེ་ཡིས་གཏམ་ལན་ཁག་པོ་རེད། །
དེ་ནས་ཡར་ལ་བྱོན་པའི་དུས། །
གཤིན་རྗེའི་འདམ་མཚོ་ཟེར་བ་ཡོད། །
མཚོ་འདམ་མཚོར་མི་བསྣུབ་རྟ་བསྣུབ་རེད། །
བྱ་འདབ་ཆགས་ཡིན་ཀྱང་ཐར་ས་མེད། །
རླུང་ཟེར་མ་ཡིན་ཀྱང་ཐེ་ཚོམ་ཤོར། །
འདྲེ་ཕོ་འདྲེ་མོ་འདྲེ་ཤི་འདྲེ་འཁོར། །
འདྲེ་སྲིན་འབྱུང་པོས་སྐྱིད་གླུ་ལེན། །
འདྲེ་དེ་ཚོས་འབོད་ན་འཆི་རྒྱུ་རེད། །
དེ་ནས་ཡར་ལ་བྱོན་པའི་དུས། །
བདུད་གཡག་ཁམ་པ་རྭ་རིང་དེ། །
རྭ་གཡས་པ་གནམ་ལ་བརྐྱངས་ནས་ཡོད། །
གཡོན་པ་ས་ལ་བཙུགས་ནས་ཡོད། །
གནམ་ས་གཉིས་དེ་དཀྲུགས་ནས་ཡོང་། །
རྭ་རྩེར་དྲག་པོའི་དུག་རླབས་འཐུལ། །
ལྕེ་རྩེར་གློག་ལྕེ་ངར་མ་འཁྱུག །
རྔ་མ་ལྷོ་སྤྲིན་ལང་ལོང་འཚུབ། །
རྨིག་པ་ལྕགས་ཀྱི་འཁོར་ལོ་བསྐོར། །
རྫ་རག་དཀར་ཡིན་ཀྱང་གཏོར་ནས་ཡོང་། །
རི་བོ་ཡིན་ཀྱང་བཤིག་ནས་ཡོང་། །
བདུད་གཡག་མདུན་ལ་ཐར་བ་དཀའ། །
བུ་ཁྱེད་དེ་ཚོར་ཐར་ལེ་མིན། །
དེ་ཡན་ཆོད་ཨ་མ་འགྲོ་མྱོང་མེད། །་



སྐྱེལ་མ་གླིང་ལ་ཕྱིར་སློག་བཏང་།
393
བྱང་གི་རྒྱལ་པོ་ཀླུ་བཙན་དེ། །
སྙུང་གཞི་ཅུང་ཙམ་ཡོད་སྐད་གདའ། ། །
དམུ་བདུད་འཕྲུལ་གྱིས་བཅོས་སྐད་གདའ། །
དྲག་སྐྱེས་བྱུང་མིན་མ་ཤེས་གདའ། །
དེ་ཚོ་བུ་ཡི་ཡིད་ལ་ཞོག །
ཅེས་ཟེར་བས་བུས་ཐེའུ་རང་རྒན་མོས་བཤད་པ་བདེན་པར་གོ་ནས་འོ་
ལེགས་སོ། ། ད་ཨ་མ་ཁྱེད་ཆང་དང་ཨ་རག་ཤ་རྣམས་ལེགས་པར་མཆོད་ནས་
གཟིམ་དང་། གླིང་ཕྲུག་ཇོ་རུ་ནག་པོའི་རྟ་བཅུ་གཅིག་དེ་སྦས་ཡོད་ན་ཕྱི་ལ་མ་
གཏོང་། མ་གཞི་ནས་རྟ་དམར་མདངས་དང་། སྐྱ་མདངས། དཀར་་་་
མདངས་དེ་འདྲ་ཡོད་མེད་ངས་མི་ཤེས། གླིང་ཕྲུག་ཇོ་རུ་ནག་པོ་ཟེར་བ་དེ་
དགྲ་ཤ་པ་ གཞན་དང་མི་འདྲ་བ་ཞིག་ཡོད་སྐད་གདའ། ང་རང་རྣམས་ཁ་
བཙུམས་ནས་བསྡད་ན་དགའ་ཟེར་བས་མ་རྒན་བདེན་པར་གོ ཡིན་ན་ཡང་
བུ་ཁྱེད་ལ་རེ་དོགས་གཉིས་ཡོད། རེ་བ་བྱས་ན་བློན་ཕྱིང་སྔོན་ཡིན་པ་དང༌།
དོགས་པ་བྱས་ན་གླིང་ཕྲུག་ཇོ་རུས་སྤྲུལ་པའི་མི་ཞིག་མིན་ནམ་དྲན་ཞེ་གདའ།
ལ་ཆེན་ང་ལ་ལྕགས་ཀྱི་ལྡེ་མིག་བཅུ་དང་། དུང་གི་ལྡེ་མིག་བཅུ། རག་གི་ལྡེ་
མིག་བཅུ། ཟངས་ཀྱི་ལྡེ་མིག་བཅུ། གསེར་གྱི་ལྡེ་མིག་བཅུ། དངུལ་གྱི་ལྡེ་
མིག་ བཅུ་ བཅས་ ཡོད་ པས་ འདི་དག་ དོ་ནུབ་བུ་ ཁྱེད་ ཀྱིས་ ཉར་ཚགས་གྱིས།
ལྷག་པར་ལྕགས་ཀྱི་སྒམ་ཆུང་འདི་ཡག་པོ་ཞིག་ཉར་ན་མ་གཏོགས་ཀླུ་བཙན་གྱི་
སྲོག་གི་རྡེའུ་བར་མ་དེ་འདིར་བཅུག་ཡོད་པས་གཟབ་དགོས་ཟེར། བུས་
འདིའི་ནང་སྲོག་གི་རྡེའུ་ཅི་འདྲ་ཞིག་ཡོད་ཅེས་དྲིས། རྒན་མོས་འདིའི་ནང་
འདྲེ་ཤིག་དང༌། འཇི་བ། རླུང་བུ་སོགས་རིགས་མི་གཅིག་པ་འབུ་དགུ་ཡོད།
འབུ་དེ་ཚོས་མི་གསོན་བཟའ་དང་། མི་ཁྲག་ཚ་པོར་འཐུང་གི་ཡོད། འབུ་དེ་
དག་དམར་མོ་མེ་ལ་བསྲེགས་ན་མ་གཏོགས་གཞན་ཐབས་མེད་ཟེར་བཞིན་རྒན་



394
བདུད་གླིང་གཡུལ་འགྱེད།
མོ་ར་བཟི་ནས་ཐ་མེ་འཐོམ་མེ་ལ་སོང་བ་དང་། སྐྱེས་བུས་དེ་མ་ཉིད་དུ་ཐེའུ་
རང་སུམ་བརྒྱ་དྲུག་ཅུ་ཚུར་བཀུག ཐེའུ་རང་ཨ་མ་རྒན་མོའི་མཇིང་པའི་སྟེང་
དུ་བཞོན་ནས་ཡཱ་ཐེལ་མོ་མཁན་པ་རྒན་མོ་ཁྱོད་སྙན་དབང་གསོན་དང༌། ང་
ནི་སྔ་དྲོ་གསོད་པའི་བཤན་པ། ཕྱི་དྲོ་འདྲེན་པའི་བླ་མ། སངས་རྒྱས་སྟོང་གི་
ཕོ་ཉ། རྒྱ་བོད་གཉིས་ཀྱི་ནོར་བདག གནམ་ས་གཉིས་ཀྱི་ཀ་བ་ཡིན་པས་
དཀར་ཕྱོགས་སྐྱོང་མིར་དད་པ་ཡོད་ན་དད་བཤགས་བྱེད་རན་ཐལ། དེ་མི་
བྱེད་ཉི་མ་རྩ་གཅིག་ལ་དམར་པོ་སྲོག་དང་བྲལ་ངེས་ཡིན་གསུངས་ནས་སྐྱེས་བུས་
གླུ་འདི་འདྲ་ཞིག་བཞེས་སོ། ། །
གླུ་ཨ་ལ་ཐ་ལ་ཐ་ལ་རེད། །
ཐ་ལ་མོ་གླུ་ཡི་ལེན་ལུགས་རེད། །
གླུ་ལེན་ན་བྱང་ཆུབ་བརྒྱུད་ནས་ལེན། །
ངག་འགུགས་ན་སངས་རྒྱས་བསྒོམས་ནས་འགུགས། །
དུས་དེ་རིང་ལྷ་ཞིག་འབོད་ལ་འདི། །
ལྷ་ཆོས་སྐུ་ལོངས་སྐུ་སྤྲུལ་སྐུ་གསུམ། །
བྱིན་རླབས་ཅན་གྱི་ལྷ་གསུམ་མཁྱེན། །
དཔའ་དགྲ་ལྷ་ཝེར་མས་ཁ་འཛིན་མཛོད། །
ས་འདི་དང་ས་ངོ་མ་ཤེས་ན། །
བྱང་གཡའ་མ་ཐང་ཆེན་གོང་མ་རེད། །
རྫ་རི་སྨུག་པོའི་ནང་རྒྱུད་རེད། །
ཕོ་ང་འདྲ་ང་ངོ་མ་ཤེས་ན། །
ཤར་དག་པ་གླིང་གི་ས་ཆ་ནས། །
མ་འགོག་བཟའི་པང་ལ་ཇོ་རུ་འཁྲུངས། །
གླིང་གི་སྐྱེས་བུ་ཇོ་རུ་ཟེར། །



395
སྐྱེལ་མ་གླིང་ལ་ཕྱིར་སློག་བཏང༌། །
མིང་ངོ་མ་ནོར་བུ་དགྲ་འདུལ་ཟེར། །
གླུ་འདི་དང་གླུ་ངོ་མ་ཤེས་ན། །
དགྲ་དང་པོ་འདུལ་བའི་དཔའ་གླུ་ཡིན། །
ས་ག་མ་ཡུལ་ལ་མི་ལེན་དེ། །
དུས་དེ་རིང་རྒན་མོ་ཁྱོད་ལ་ལེན། །
ནུབ་བདུད་ཐེའུ་རང་རྒན་མོ་ཁྱོད། །
ཐེའུ་རང་སུམ་བརྒྱ་དྲུག་ཅུས་བསྐོར། །
སངས་རྒྱས་ཆོས་ཀྱི་དགྲ་ལ་ལངས། །
སྔ་མོ་སངས་རྒྱས་འོད་སྲུང་གིས། །
ཆོས་ཀྱི་འཁོར་ལོ་སྐོར་བའི་དུས། །
ནག་ཚོགས་ཁྲ་རབ་དཔུང་སྣོན་བྱས། །
དཀར་ཕྱོགས་བསྟན་པ་སྣུབ་པར་འབད། །
བདུད་གཡག་ཤ་ནག་པོ་དེ་དང་གཅིག །
བདུད་རུ་ཁྲ་ནག་པོ་དེ་དང་གཉིས། །
བདུད་ནག་པོའི་ལོ་རྒྱུས་ཁྱོད་ཀྱིས་ཤེས། །
ཤོད་རྒྱུ་མ་རྒན་ཁྱོད་ལ་གདའ། །
ཡིན་ན་མ་རྒན་གླུ་ལ་ཉོན། །
ཉོན་དང་འདྲ་མ་འདི་འདྲ་གདའ། །
དུང་གསེར་ལྕགས་རག་ཟངས་དང་ལྔ། །
དངུལ་གྱི་ལྡེ་མིག་དེ་དང་དྲུག །
བྱང་གི་ཕོ་འདྲེ་རྒྱལ་པོ་ཡི། །
བླ་སྒོ་ཚེ་སྒོ་གཟུགས་སྒོ་གསུམ། །
དེ་གསུམ་སྲུང་བའི་ལྡེ་མིག་ཟེར། །



396
བདུད་གླིང་གཡུལ་འགྱེད།
དེ་རིང་ཇོ་རུའི་ལག་ཏུ་བྱུང༌། །
ཕོ་འདྲེར་ཐོད་མདའ་སྤྲོད་རན་རེད། ། །
བྱང་སྡེ་ཆོས་ལ་སྒྱུར་རན་རེད། །
ང་གེ་སར་དཔོན་འཁོར་བྱང་ལ་འོང་། །
བྱང་གཡའ་མ་ཐང་ལ་སྒར་ཞིག་བཏབ། །
རྟ་འདོ་ཆེན་རི་ཁར་རྩྭ་ལ་མངགས། །
གླིང་འདོ་རྟ་རྩྭ་ཁ་འགྲིམས་པའི་དུས། །
ཁྱེད་ཇག་པས་ཉིན་དེད་བྱས་ནས་གདའ། །
བྲག་རྫ་རི་སྨུག་པོའི་ཕྱག་ཏུ་སྦས། །
ད་རུང་ཧམ་གཏམ་འུར་རུ་རུ། །
གླིང་རྟ་བཤས་ལ་ཕབ་ཀྱི་ཟེར། །
ཇོ་རུ་ནག་ཚོགས་གཏོར་གྱི་ཟེར། །
ཟེར་ཟེར་རྒན་མོའི་ཧར་གཏམ་རེད། །
གླིང་ཇོ་རུ་དེ་རིང་ས་འདིར་ལྷགས། །
ཁྱོད་རྒན་མོའི་མཇིང་པར་ཞོན་པའི་དུས། །
དགྲ་འཇིགས་གདའ་བསམས་ནས་མི་འཛིང་ལེ། །
རྟ་ཆད་གདའ་བསམས་ནས་མི་གསོ་ལེ། །
མེ་འབར་གདའ་བསམས་ནས་མི་གསོད་ལེ། །
ལས་དེ་འདྲ་མ་བྱེད་ཅི་ཞིག་ཡིན། །
ཁྱོད་འགྱོད་པ་བྱུང་ངམ་བཟོད་པ་བསྒོམས། །
ཐབས་མེད་གནས་སྐབས་བཟོད་བསྲན་དེ། །
ཐ་མ་བླ་སྲོག་སྐྱེལ་འདོད་རེད། །
འགྱོད་པ་ངོ་མ་བྱུང་གྱུར་ན། །



སྐྱེལ་མ་གླིང་ལ་ཕྱིར་སློག་བཏང་།
397
ད་ལྟ་ལ་མོར་འགྱོད་བཤགས་བྱེད། །
སྐྱབས་གནས་སངས་རྒྱས་ང་ལ་ཞུས། །
རྒན་མོ་མི་གསོད་ཚེ་ཐར་གཏོང་། །
དཀར་ཚོགས་སྐྱོང་བའི་སྲུང་མར་འཇོག །
བྲག་དམར་འདི་ཡི་ནང་དུ་བསྟིམས། །
སངས་རྒྱས་བསྟན་པའི་སྲུང་མ་ཡིན། །
མ་བྱུང་ཉི་མ་རྩ་གཅིག་ལ། །
དམར་པོ་སྲོག་དེ་དོར་ལེ་རེད། །
ཅི་དགའ་རྒན་མོ་ཁྱོད་རང་ལྟོས། །
མ་གོ་གླུ་ལ་སྐྱོར་རྒྱུ་མེད། །
ཅེས་གླུ་དེ་ལྟར་བཞེས་པ་དང༌། རྒན་མོའི་བསམ་པར་སྔོན་གྱི་ཁ་དཔེར་
ཤི་ཚེ་ན་བདུད་ལ་ཨ་ཕོ་ཁུ་ཟེར་བའི་དོན་དེ་བདེན་ངེས་རེད། ད་ནི་འཆི་བ་
ལས་ཁྱེད་ཀྱིས་གསུངས་པ་ལྟར་བྲག་རི་འདི་ཡི་ནང་དུ་བསྟིམས་ན་ངས་དཀར་
ཕྱོགས་ཆོས་ལ་ལྷག་བསམ་དཀར་བ་དང༌། སངས་རྒྱས་བསྟན་པའི་སྲུང་མ་
བཅས་ང་རས་བྱས་ཆོག་ཟེར་ནས་ཁས་བླངས། སྐྱེས་བུས་ལྷ་ཚེ་དཔག་མེད་
ཀྱིས་གནང་བའི་བཀྲ་ཤིས་བུམ་པས་རྒན་མོར་ཕྱག་དབང་དང་ཉི་མ་དེ་རིང་ནས་
རྒན་ མོ་ ཁྱེད་ ཀྱིས་ ཤ་ མི་ བཟའ། ཁྲག་ མི་ འཐུང་། སྲོག་ མི་ གཅོད།
དབུགས་མི་ལེན་པར་པད་དཀར་རྒྱལ་པོའི་རོགས་སུ་སྲོག་བདག་བྱེ་བ་དགུ་ཁྲིའི་
སྲོག་བདག་བཙན་དམར་མ་ལ་བཀོད་ཡོད་པས་ཁྱོད་ཀྱིས་ཐེའུ་རང་སུམ་བརྒྱ་
དྲུག་ཅུ་ལྷ་འཁོར་སུམ་བརྒྱ་དྲུག་ཅུར་བསྐོར་བ་རེ་བྱེད་བཅུག་ནས་ཁྱོད་རང་དེ་
རུ་སྡོད་གསུངས་ནས་སྐྱེས་བུས་ཐུབ་དབང་གི་སྐུ་ཆེན་པོ་ཞིག་རྒན་མོའི་མགོ་ལ་
བཞག་ནས་ཐེའུ་རང་མཁན་པ་རྒན་མོ་བྲག་ལ་བསྟིམས་པ་དང་། གེ་སར་གྱིས་
རྟ་རྣམས་མར་དེད་ནས་ནམ་ལངས་དུས་གླིང་གི་ཨ་ནུ་འདུག་སར་ཕེབས་ནས་རྟ་



398
བདུད་གླིང་གཡུལ་འགྱེད།
རྣམས་དཔའ་བོ་སོ་སོར་རྩིས་སྤྲོད་གནང༌། དཔའ་རྟུལ་རྣམས་ཤིན་ཏུ་དགའ་
ནས་སེང་ཆེན་བླ་མ་ཁྱེད་མེད་ན་ང་ཚོ་རང་མགོ་མི་ཐོན་ཐག་ཆོད་རེད་བསམ་
བཞིན་དད་གུས་ཆེན་པོས་སྐྱེས་བུར་འཚོ་བ་ཕུན་སུམ་ཚོགས་པ་ཕུལ། གསོལ་
བ་སྨོན་ལམ་ཡང་ཡང་འདེབས། །
ཇ་ཡུན་ཙམ་སོང་བ་དང་གླིང་རྗེ་སྟོབས་ཀྱི་རྒྱལ་པོས་འདི་ཡན་ཆོད་ལ་ཁྱེད་
ཨ་ནུ་རྣམས་འགྲོ་བའི་ཐབས་མེད། ལ་ཆེན་ངས་ཐེའུ་རང་སུམ་བརྒྱ་དྲུག་ཅུ་
བྲན་དུ་བཀོལ། མཁན་པ་རྒན་མོ་དཀར་ཕྱོགས་ཆོས་ལ་བསྒྱུར་ནས་པད་་་
དཀར་རྒྱལ་པོའི་སྐུ་འཁོར་དུ་སྲོག་བདག་བཙན་དམར་མ་ལ་བསྐོས་ཡོད་ཀྱང་།
ད་རུང་ཅི་ཡོང་མི་ཤེས་དཔའ་རྟུལ་རྣམས་འདི་ཡན་བྱོན་ཐབས་མེད་པའི་ལོ་རྒྱུས་
ཨེ་འདྲ་ཡིན་ཟེར་ནས་གླིང་རྗེ་སྟོབས་ཀྱི་རྒྱལ་པོ་སངས་རྒྱས་གེ་སར་གྱིས་རྡོ་རྗེའི་
དཔའ་ གླུ་དྲུག་འགྱུར་ལ་དྲངས་ནས་དཔའ་རྟུལ་རྣམས་ལ་བཀའ་འདི་ལྟར་་་་
གནང་སོང་། །
གླུ་ཨ་ལ་ཐ་ལ་ཐ་ལ་རེད། །
ཐ་ལ་མོ་གླུ་ཡི་ལེན་ལུགས་རེད། །
གླུ་ཐེངས་གསུམ་ངག་གི་འགུག་ལུགས་རེད། །
ཀླུ་མགོ་འགྱིང་ཞིང་འགྱིང་ནས་ལེན། ། །
ལྷ་ཆེན་ཚངས་པ་འགྱིང་ཞིང་འགྱིང༌། །
གླུ་སྐད་འཚུབས་ཅིང་འཚུབ་ནས་ལེན། །
གཉན་ཆེན་སྐུ་ལྷ་འཚུབ་ཅིང་འཚུབས། །
གླུ་ཞབས་མཐའ་ཞིང་མཐའ་ནས་ལེན། །
ཀླུ་རྒྱལ་གཙུག་ན་མཐའ་ཞིང་མཐའ། །
མཐའ་དབུས་མེད་པའི་གླུ་ཞིག་ལེན། །
འགག་པ་མེད་པའི་ངག་ཞིག་འགུགས། །



སྐྱེལ་མ་གླིང་ལ་ཕྱིར་སློག་བཏང་།
399
ས་འདི་དང་ས་ངོ་མ་ཤེས་ན། ། །
བྱང་གི་གཡའ་མ་ཐང་ཆེན་རེད། །
རྩྭ་འཇག་རླུང་གིས་བརྡབ་ས་རེད། །
ཕོ་ཐུར་ཕོ་སྐད་རྒྱག་ས་རེད། །
མོ་ཐུར་མོ་སྐད་རྒྱག་ས་རེད། །
རྩྭ་འཇག་མས་ཤུར་གླུ་ལེན་ས་རེད། །
ས་སྡུག་མོ་འདི་འདྲ་མཐོང་མ་མྱོང་། །
མི་ང་འདྲ་ང་ངོ་མ་ཤེས་ན། །
བུ་ང་ལ་ཇོ་རུ་འགོག་ཚ་ཟེར། །
གསོན་དང་གླིང་གི་ཨ་ནུ་ཚོ། །
དགོངས་པ་ཅི་འདྲ་བཞེས་ཞེ་ཡོད། །
ཁ་སང་དཔའ་རྟུལ་མི་བདུན་དེ། །
ཤར་གྱི་ཕྱོགས་སུ་ཆུ་འཚོལ་སོང་། །
ཆུ་མེད་རླུང་གི་རྐྱལ་པར་ཚུད། །
རྫ་རི་སྨུག་པོའི་འོག་ཏུ་བཅུག །
འཆི་ལ་ཁད་ལ་མ་ཤི་ཙམ། །
གནམ་ནེ་དཀར་མོས་ཐོག་འདྲེན་མཛད། །
བྲག་རི་སྲིན་པོ་ཁྲོས་འདྲ་གཅིག །
རྫ་རི་སྨུག་པོ་དེ་དང་གཉིས། །
གནམ་ལྕགས་ཐོག་གིས་གཏོར་ནས་བྱུང་།
མདུན་རི་མདུན་ལ་ཉིལ་ནས་བྱུང་། །
རྒྱབ་རི་རྒྱབ་ལ་ཉིལ་ནས་བྱུང་། །
རྡོ་ཐལ་ཆར་པ་བབ་ནས་བྱུང་། །



400
བདུད་གླིང་གཡུལ་འགྱེད།
རླུང་གི་རྐྱལ་པ་གཏོར་ནས་བྱུང༌། །
དཔའ་བོ་མི་བདུན་བསྐྱབས་ནས་བྱུང་། །
ངེད་ཚོའི་འདོ་རྟ་རྩྭ་ཁར་མངགས། །
གང་སོང་མིག་གི་ལམ་དུ་མེད། །
རྟ་ཤོར་ང་ཡིས་ར་མདར་སོང་། །
ང་ཚོའི་འདོ་རྟར་ལྷ་རྟ་ཟེར། །
ལྷ་རྟ་ཡིན་ལེ་མ་ཕན་གདའ། ། །
ཐེའུ་རང་རྒན་མོས་རྟ་རྣམས་དེད། །
བྲག་ཕུག་ནང་དུ་སྦས་ནས་གདའ། །
རྩྭ་མེད་ཆུ་མེད་མུ་གེས་མནར། །
ཐབས་ཀྱི་མཁན་པའི་མཁར་དུ་སོང་། །
གཏམ་གྱིས་རྒན་མོའི་མགོ་མོ་བསྐོར། །
མཐའ་མ་རྒན་མོ་དམ་ལ་བཏགས། །
ཐེའུ་རང་སུམ་བརྒྱ་བྲན་དུ་བཀོལ། །
སྡེ་བརྒྱུད་ཚོགས་གྲལ་བར་མར་བཞག །
ད་སོང་གླིང་གི་དཔའ་རྟུལ་ནང་། །
རྒྱ་ཚ་དུང་ཟླ་དཀར་ཆུང་གཅིག །
སྐྱ་ལོ་སྟོན་པ་རྒྱལ་མཚན་གཉིས། །
གསེར་པའི་ཉི་འབུམ་དར་ཡག་གསུམ། །
འདན་འཁོར་འདན་མ་བྱང་ཁྲ་བཞི། །
སེང་ཨ་དོམ་མི་ཡི་སྤྱང་ཀི་ལྔ། །
གདོང་ཆོས་ལུ་བུ་ཡི་དར་འཕེན་དྲུག །
མ་བཞུགས་གླིང་ལ་བྱོན་ན་བསམ། །



སྐྱེལ་མ་གླིང་ལ་ཕྱིར་སློག་བཏང་།
401
རང་མཁར་བཟུང་ནས་འདུག་ན་བསམ། །
ལམ་དུ་བར་ཆད་མ་ཡོང་ལེ། །
རྒྱུ་དར་དཀར་པོའི་ཚེ་མདུད་ཡོད། །
མཁའ་འགྲོ་འབུམ་གྱི་ཚེ་མདུད་ཡོད། །
དཔའ་བོ་རེ་ལ་རེ་རེ་ཡོད། །
དཀོན་མཆོག་གསུམ་ལ་གསོལ་བ་འདེབས། །
དེ་རིང་གཏམ་གྱི་རྡོག་ཁ་ལ། །
ངེད་ཚོ་མདོ་ཁམས་གླིང་གི་སར། །
དགྲ་ཇག་ཡོང་མིན་མ་ཤེས་ཏེ། །
མི་རི་ཁེར་འགྲོས་བྱེད་རྒྱུ་མེད། །
རོང་ཚའི་ཤེས་བྱར་བསྟུན་ལེ་གཅིག །
སྤྱི་དོན་གྲོས་ལ་འཇུག་ལེ་གཉིས། །
དཔའ་རྟུལ་དཔུང་སྡེབ་བྱེད་ལེ་གསུམ། །
དེ་ཚོ་མ་བརྗེད་ཡིད་འཇོག་མཛོད། །
ཉ་ཚ་སྣང་ངུ་རོང་ཚས་གཙོས། །
གླིང་གི་ཨ་ནུ་ཆུང་གྲས་ལ། །
བལྟ་སྐྱོང་ཅི་ནས་ཡོང་བ་གྱིས། །
བདེ་སྐྱིད་ཡར་ཚར་ཡོང་བ་དགོས། །
ང་མ་སྡོད་ཡར་ཁམས་བྱང་ལ་འགྲོ །
དཔེ་བཞག་ན་འདྲ་མ་ཨེ་འདྲ་གདའ། །
ཐང་དཀར་རྒོད་པོས་མི་ཤ་བཟའ། །
བཙོག་ལེ་ཤེས་ཏེ་སྔོན་གྱིས་བསྐོས། །
རི་སྤྱང་སྔོན་མོས་ས་མདའ་འགྲིམས། །



402
བདུད་གླིང་གཡུལ་འགྱེད།
སྡུག་ལེ་ཤེས་ཏེ་སྔོན་གྱིས་བསྐོས། །
ང་གེ་སར་བསྐོས་པ་དགྲ་ལ་བསྐོས། །
དཀའ་ལས་ཤེས་ཏེ་སྔོན་གྱིས་བསྐོས། །
ལྷ་གོང་མས་མ་བཞག་ཇོ་རུ་ཕབ། །
སང་གི་ཉི་མ་རྩེ་ཤར་ཐོག །
བདུད་དམ་སྲི་གར་ཡོང་ཆ་མི་རྟོགས། །
དེ་ཚོ་དཔའ་རྟུལ་ཐུགས་ལ་ཞོག །
མ་གོ་གླུ་ལ་སྐྱོར་རྒྱུ་མེད། །
ཅེས་གླུ་དེ་ལྟར་བཞེས་པ་དང་། གླིང་གི་དཔའ་རྟུལ་རྣམས་མིག་ནས་
མཆི་མ་ཁྲུམ་ཁྲུམ། ཁ་ནས་ངུ་སྒྲ་ཤིག་ཤིག་གིས་དཔོན་བློན་ཁ་བྲལ་དགོས་ཅི་
ཡིན་ཟེར་བ་དང༌། བཀའ་བློན་འདན་མ་བྱང་ཁྲས་དར་དཀར་པོ་ཡུག་གཅིག་
སངས་རྒྱས་གེ་སར་ལ་ཕུལ། སྟོབས་ཀྱི་རྒྱལ་ པོ་གེ་སར་དཔོན། བཀའ་་་
དངོས་སུ་གནང་བ་ཤིན་ཏུ་ལེགས། ཁྱེད་ཐུགས་མངོན་ཤེས་མཁྱེན་ པས་་་་་
དཔའ་རྟུལ་རྣམས་ལ་མུ་མཐུད་གཟིགས་རོགས་གནང་། ངེད་དཔའ་རྟུལ་་
རྣམས་ནི་ཕྱིར་ལོག་བྱེད་རྒྱུ་ལས་ཁྱེད་སྐྱེས་བུ་ལྷན་དུ་འགྲོ་བའི་ཐབས་མི་གདའ།
ལ་ཆེན་སྐྱེས་བུར་ཞུ་རྒྱུ་ཨེ་འདྲ་ཡོད་ཟེར་ནས་གླུ་རྟ་ཐ་ལའི་དྲུག་འགྱུར་ལ་དྲངས་
ནས་བླངས་སོ། །
གླུ་ཨ་ལ་ཐ་ལ་ཐ་ལ་རེད། །
ཐ་ལ་མོ་གླུ་ཡི་ལེན་ལུགས་རེད། །
གླུ་ཐེངས་གསུམ་ངག་གི་འགུག་ལུགས་རེད། །
གནས་རྒྱ་གར་ཆོས་སྐུའི་གདན་ས་ནས། །
བྱ་རྒོད་སྤུངས་རིའི་དབུ་རྩེ་ནས། །
ང་ས་ར་ཧ་པའི་སྤྲུལ་པ་ཡིན། །



སྐྱེལ་མ་གླིང་ལ་ཕྱིར་སློག་བཏང་།
403
དེ་ནས་སྐྱེ་བ་ཚུར་ལོག་དུས། །
ཤར་འདན་ཡུལ་སྟོད་ལ་སྐྱེ་བ་བླངས། །
འདན་ཁྲི་དཀར་རྒྱལ་པོའི་གདུང་རྒྱུད་ཡིན། །
འདན་ཕ་མིང་མ་ཐོབ་མ་མིང་ཐོབ། །
ཕོ་ང་ལ་འདན་མ་བྱང་ཁྲ་ཟེར། །
གླུ་འདི་གླུ་ངོ་མ་ཤེས་ན། ། །
ང་འདན་མའི་ཐ་ལ་དྲུག་འགྱུར་ཟེར། །
ས་ག་མ་ཡུལ་ལ་མི་ལེན་ཏེ། །
གླུ་དེ་རིང་མི་ལེན་ཀ་མེད་རེད། །
སྐྱིད་ན་ཇ་ཆང་མཚར་གླུ་ཡིན། །
སྡུག་ན་རང་སེམས་གསོ་གླུ་ཡིན། །
ང་རང་གླིང་དཀར་བློན་འཁོར་རྣམས། །
རྟ་ཕོའི་ཉིན་ལམ་བཅོ་བརྒྱད་བར། །
གེ་སར་སྐྱེས་བུར་ཕེབས་སྐྱེལ་ཞུས། །
གཡའ་མ་ཐང་དུ་སླེབས་པའི་མཐར། །
བདུད་ཀྱི་བར་ཆད་མང་ཙམ་བྱུང་། །
དུས་རྒྱུན་དཔོན་བློན་མཉམ་དུ་ཆས། །
དཔོན་བློན་བྲལ་མེད་འགྲོ་དོན་སྤེལ། །
དཔེ་བཞག་ན་འདྲ་མ་ཨེ་འདྲ་གདའ། །
མཛོ་ཁྱུང་དཀར་གཤིབ་གཤིབ་ས་ལ་གཤིབ། །
ས་ནག་རྒྱུན་བུ་མཛོ་ཡིས་འཐེན། །
དབུ་ནག་འབྲུ་ཡི་གཏེར་ཁ་ཕབ། །
རྒྱལ་བློན་ཆས་ཆས་དགྲ་ལ་ཆས། །



404
བདུད་གླིང་གཡུལ་འགྱེད།
དགྲ་ནག་མ་བཞག་ཤུལ་མེད་བཅོས། །
དབུ་ནག་སྐྱིད་མོའི་བདེ་ལ་བཀོད། །
ཡིན་ཀྱང་དེ་རིང་བྱང་གི་ཡུལ། །
སྔོན་མའི་འགྲོ་ལུགས་ཁག་ནས་གདའ། །
རྒྱལ་བློན་བྲལ་དགོས་སྔོན་བསྐོས་འདྲ། །
ད་ལན་གཏམ་གྱི་རྡོག་ཁ་རུ། །
རྒྱལ་པོའི་བཀའ་བཞིན་སྒྲུབ་ན་བསམ། །
བློན་འཁོར་གླིང་ལ་ལོག་ན་བསམ། ། །
རྒྱལ་བློན་ཞལ་ཁ་གྱེས་པའི་དུས། །
མྱུར་དུ་མཇལ་བའི་སྨོན་ལམ་བགྱིས། །
དེ་ནས་སེང་ཆེན་རིན་པོ་ཆེ། །
དཔོན་སྐུ་གཅིག་བྱང་ལ་བྱོན་དགོས་དེ། །
མཐོ་གོང་མ་ལྷ་ཡི་བཀའ་བཀོད་རེད། །
ཁྱེད་སེང་ཆེན་བླ་མའི་ཐུགས་དོན་རེད། །
སྐྱེ་འགྲོ་བ་ཀུན་གྱི་དོན་གནད་རེད། ། །
ལས་དེ་ལས་བཟང་བ་ཅི་ལ་ཡོད། །
དེ་རིང་བློན་པོའི་ཞུ་དོན་ལ། །
དཔོན་མི་གཅིག་རྟ་གཅིག་བྱང་ལ་བྱོན། །
བྱང་བདུད་མཁར་དཔུང་གི་ནང་ལ་བྱོན། །
བདུད་ནག་པོའི་བར་ཆད་མ་ཤོར་གཅིག །
སྨན་མཛེས་མའི་ངོ་འདོད་མ་ཤོར་གཉིས། །
ཐབས་ཅི་དྲག་སྐྱེས་བུ་དགོངས་ཟབ་མཛོད།
སྨན་གཡོ་མོའི་ཁ་ལ་གཟིགས་རྒྱུ་མེད། །



སྐྱེལ་མ་གླིང་ལ་ཕྱིར་སློག་བཏང་།
405
སྨན་ངོ་ཡ་དཀར་ལ་ངོ་ཡ་ནག །
ནམ་སྟོད་དཀར་པོ་སྤྲིན་གྱི་མདོག །
ནམ་སྨད་ནག་པོ་རྫ་རིའི་མདོག །
ཆར་ནག་འབབ་པའི་གཞི་མ་རེད། །
ངོ་ཡ་ཟླ་དཀར་ཚེས་འདྲའི་མདོག །
ངོ་ཡ་ཆར་ནག་འཁྲིགས་འདྲའི་མདོག །
སྟག་ཤར་བསླུ་བའི་གཞི་མ་རེད། ། །
གནའ་བོར་གཏམ་དཔེ་ཨེ་འདྲ་ཡོད། །
ཕོ་དཔའ་བོ་བསླུ་མི་མཛེས་མ་ཟེར། །
སྨན་མཛེས་མས་བསླུས་པ་མང་ལེ་རེད། །
ཕོ་དཔའ་བོ་བསླུ་མཁན་ཤོ་སྦག་ཟེར། །
ཤོ་སྦག་གིས་བསླུས་པ་མང་ལེ་རེད། ། །
ཕོ་དཔའ་བོ་བསླུ་མཁན་ཆང་རག་ཟེར། །
ཆང་ཨ་རག་བསླུས་པ་མང་པོ་རེད། །
ལྷོ་འཛམ་བུ་གླིང་གི་མངའ་ཞབས་ལ། །
ཕོ་དཔའ་བོར་གནོད་པའི་དམུ་གབ་གསུམ། །
ཆང་སྐྱེམས་དཀར་མ་ཆགས་དམུ་གབ་ཡིན། །
ཤོ་ཁྲ་བོར་མ་ཆགས་དམུ་གབ་ཡིན། །
སྨན་མཛེས་མར་མ་ཆགས་དམུ་གབ་ཡིན། །
གོང་ཞུས་འདན་མའི་སྙིང་གི་གཏམ། །
དཔའ་བོ་རེ་རེའི་སྨོན་ལམ་རེད། །
སྨོན་ལམ་བཏབ་ནས་རང་ཡུལ་ལོག །
ཁྱེད་སེང་ཆེན་ཐུགས་ལ་དེ་ལྟར་བཞེས། །



406
བདུད་གླིང་གཡུལ་འགྱེད།
ཞལ་ཡང་ཡང་མཇལ་བའི་སྨོན་ལམ་འདེབས། ། །
ཞེས་གླུ་དེ་ལྟར་ཕུལ་བ་དང༌། གླིང་གི་དཔའ་རྟུལ་ཐམས་ཅད་མིག་ནས་
མཆི་མ་ཤོར་བཞིན་དབུགས་རིང་བཏང་ནས་བཞུགས་སྐབས། དར་རྗེ་ཁྱུང་
རྒྱལ་སེང་སྟག་དེ་ཡར་ལངས། མཛོད་དར་དཀར་པོ་ཡུག་གཅིག་རྒྱལ་པོའི་
དྲུང་དུ་ཕུལ་ནས་གསོལ་བ་སྨོན་ལམ་འདེབས་པའི་གླུ་འདི་སྐད་ཅིག་ཕུལ་་་་་
སོང་། །
གླུ་ཨ་ལ་ཐ་ལ་ཐ་ལ་རེད། །
ཐ་ལ་མོ་གླུ་ཡི་ལེན་ལུགས་རེད། །
གླུ་ཐེངས་གསུམ་ངག་གི་འགུག་ལུགས་རེད། །
དུས་དེ་རིང་ལྷ་ཞིག་འབོད་ལེ་འདི། །
ལྷ་ཆོས་སྐུ་ལོངས་སྐུ་སྤྲུལ་སྐུ་གསུམ། །
བྱིན་རླབས་ཅན་གྱི་ལྷ་གསུམ་མཁྱེན། །
མཁྱེན་གཟིགས་ཨ་ཕོའི་གླུ་སྣ་དྲོངས། །
གླུ་མགོ་ལྷ་དང་བླ་མས་འཚོས། །
གླུ་སྐེད་མ་དང་མཁའ་འགྲོས་འཚོས། །
གླུ་མདའ་ཆོས་སྐྱོང་སྲུང་མས་དྲོངས། །
དཔའ་དགྲ་ལྷ་ཝེར་མས་ཁ་མཛིན་མཛོད། །
ས་འདི་དང་ས་ངོ་མ་ཤེས་ན། །
བྱང་གི་གཡའ་མ་ཐང་ཆེན་རེད། །
མི་ང་འདྲ་ང་ངོ་མ་ཤེས་ན། །
རྫོང་མི་འགྱུར་རྒོད་ཚང་ཁ་གཡེར་ནས། །
དཔའ་མི་འགྱུར་དགུང་ལ་གྲགས་ལེ་དེ། །
ང་དར་རྗེ་ཁྱུང་རྒྱལ་སེང་སྟག་ཟེར། །



407
སྐྱེལ་མ་གླིང་ལ་ཕྱིར་སློག་བཏང་།
སེང་ཨ་དོམ་མི་ཡི་སྤྱང་ཀི་ཡིན། །
གླུ་འདི་དང་གླུ་ངོ་མ་ཤེས་ན། །
ང་ཨ་དོམ་དཔའ་གླུ་ཐུང་ཐུང་ཡིན། །
ས་ག་མ་ཡུལ་ལ་ལེན་ལེ་མིན། །
དུས་དེ་རིང་མི་ལེན་ཀ་མེད་རེད། །
རྒྱལ་མཆོག་སངས་རྒྱས་གེ་སར་དཔོན། །
ཐུགས་ཚུར་ལ་གསོན་དང་ཞུ་རྒྱུ་གདའ། །
དཔོན་སྐུ་གཅིག་བྱང་ལ་བྱོན་དགོས་དེ། །
ལྷ་གོང་མའི་ལུང་བསྟན་ཡིན་ལེ་གསུངས། །
བདུད་ཕོ་འདྲེས་གཡབ་མོ་བྱས་ལེ་གསུངས། །
གསུང་གསུངས་གོ་བསྐོན་མཛད་ན་ཡང་། །
ངེད་བློན་འཁོར་རྣ་བར་མ་འགྲོ་གདའ། །
སྔོན་མ་གནའ་མིའི་ཁ་རྒྱུན་ལ། །
དཔོན་དང་གཡོག་པོ་མཉམ་ཆས་ཟེར། ། །
རྟ་དང་སྒ་ཆས་རང་འགྲིག་ཟེར། །
སྔར་འགྲོ་དེ་རིང་མ་འགྲོ་གདའ། །
དོན་གྱི་རྩ་བ་ཅི་ཞིག་བསམ། །
ངས་བསམ་ཞིག་བཏང་ནས་བློ་ཞིག་བསྐོར། །
མཐའ་མ་ཕེབས་སྐྱེལ་ཚུལ་དུ་ཡོང་། །
སྐྱེས་བུའི་སྐུ་རྗེས་འབྲང་དགོས་བསམ། །
ཡིན་ཡང་དེ་རིང་བྱང་གི་སར། །
མི་ཐུག་དགུ་ཐུག་ཅི་ཡང་ཐུག །
མི་ཡོང་དགུ་ཡོང་མང་ཙམ་གདའ། །



408
བདུད་གླིང་གཡུལ་འགྱེད།
སྐྱེས་བུའི་ཕྱག་རོགས་ཕར་ཚད་རེད། །
སེང་ཆེན་རྒྱལ་པོར་སྐུ་ངལ་བཟོས། །
བློ་འགྱོད་པས་བསམ་བློ་ཞིབ་པར་བཏང༌། །
ལྷ་གོང་མའི་ལུང་ལ་འཁྲུལ་བ་མེད། །
སྟོབས་རྒྱལ་པོའི་བཀའ་ལ་ནོར་བ་མེད། །
ངེད་བློན་འཁོར་དོན་ཆེན་མ་ཤེས་གདའ། །
ཕོ་མ་ཆགས་བཟོ་མི་ནག་མོ་རེད། །
ས་མ་ཆགས་བཟོ་མི་ཁྭ་ཏ་རེད། །
ཡུལ་མ་ཆགས་བཟོ་མི་བདུད་ནག་རེད། །
དཔེ་བཞག་ན་འདྲ་མ་ཨེ་འདྲ་ཡོད། །
ནམ་མཁར་ན་བུན་འཁྲིགས་ལེ་དེ། །
མུན་པ་འཁོར་འདོད་མ་རེད་དེའི། །
ཁ་ཆར་བུ་ཡུག་འཚུབ་ལེ་འདི། །
ལོ་ཡག་ལྗང་པ་བསུ་འདོད་རེད། །
སྐྱེས་བུ་སྐུ་གཅིག་བྱོན་དགོས་དེའི། །
མདའ་མོ་བདུད་ལ་འདྲེན་ལེ་དེ། ། །
སངས་རྒྱས་བསྟན་པ་འཛུགས་འདོད་རེད། །
ལས་དེ་ལས་བཟང་བ་ག་ན་ཡོད། །
ལྷ་གོང་མའི་ལུང་བསྟན་བཟང་ལེ་རེད། །
སྟོབས་རྒྱལ་པོའི་བཀའ་བཀོད་བཙན་ལེ་རེད། །
ངེད་བློན་འཁོར་དེ་རིང་བཀའ་བཞིན་བྱེད། །
ད་མི་སྡོད་རང་གི་ཡུལ་དུ་ལྷགས། །
ང་ཚོ་དཔའ་རྟུལ་འཁོར་ཚོགས་རྣམས། །



སྐྱེལ་མ་གླིང་ལ་ཕྱིར་སློག་བཏང་།
409
རང་ཡུལ་མཐིལ་ལ་འབྱོར་བའི་རྗེས། །
སྐུ་རྗེ་གླིང་ལ་མ་ཕེབས་པར། ། །
དགྲ་བྱུང་ན་དགྲ་ལན་ཅི་འདྲ་བྱེད། །
གྲོགས་བྱུང་ན་དྲིན་ལན་ཅི་འདྲ་བྱེད། །
ཕྱི་ནང་འབྲེལ་གཏུག་ཅི་འདྲ་བྱེད། །
གསལ་སྒྲིབ་མེད་པའི་བཀའ་ཞིག་སྩོལ། །
སེང་ཆེན་སྐྱེས་བུ་རིན་པོ་ཆེ། །
སྐུ་གཅིག་བྱང་ལ་བྱོན་པའི་དུས། །
བདུད་ཀྱི་བར་ཆད་མི་ཡོང་བའི། །
ཕྱག་དང་མཆོད་པ་ང་ཚོས་འབུལ། །
གསོལ་བ་སྨོན་ལམ་ང་ཚོས་འདེབས། །
ཞེས་གླུ་དེ་ལྟར་ཕུལ་བ་དང་། སེང་ཆེན་སྟོབས་ཀྱི་རྒྱལ་པོ་ཞལ་འཛུམ་
ཙམ་གནང་ནས་དཔའ་བོ་ཁྱེད་ཀྱིས་གསུངས་པ་ཤིན་ཏུ་བདེན། གླིང་ཨ་ནུ་
རྣམས་འགྲོ་ལུགས་འདུག་ལུགས་རིམ་བཞིན་ཡོད་གསུངས་པ་དང༌། གསེར་
པའི་ཉི་འབུམ་དར་ཡག་ཡར་ལངས་ནས་མཛོད་དར་དཀར་པོ་ཡུག་གཅིག་གི་སྣེ་
ལ་གཡུ་གྲོ་དཀར་གཅིག་གིས་སྲུང་མདུད་བརྒྱབ་ནས་སྐྱེས་བུ་གེ་སར་ལ་ཕུལ་ནས་
གླུ་འདི་སྐད་ཅིག་བླངས་སོ། ། །
གླུ་ཨ་ལ་ཐ་ལ་ཐ་ལ་རེད། །
ཐ་ལ་མོ་གླུ་ཡི་ལེན་ལུགས་རེད། །
གླུ་ཐེངས་གསུམ་ངག་གི་འགུག་ལུགས་རེད། །
གླུ་མགོ་ལྷ་དང་བླ་མས་འཚོས། །
གླུ་སྐེད་མ་དང་མཁའ་འགྲོས་འཚོས། །
གླུ་མདའ་ཆོས་སྐྱོང་སྲུང་མས་འཚོས། །



410
བདུད་གླིང་གཡུལ་འགྱེད།
རྗེ་རིག་འཛིན་བླ་མས་རྒྱབ་བརྟེན་མཛོད། །
ས་འདི་དང་ས་ངོ་མ་ཤེས་ན། །
བྱང་གི་གཡའ་མ་ཐང་ཆེན་རེད། །
ཕོ་ང་འདྲ་ང་ངོ་མ་ཤེས་ན། །
སྟོད་གླིང་གསེར་པ་མཆེད་བརྒྱད་ནས། །
མགོ་གསེར་འཕྲུ་ཅན་གྱི་དམག་དཔོན་དེ། །
གསེར་པའི་ཉི་འབུམ་དར་ཡག་ཟེར། །
ཉི་འབུམ་དགྲ་ཡི་ཐོ་བ་ཡིན། །
སེང་ཆེན་བླ་མའི་ཆོས་བློན་ཡིན། །
ཆུང་རྒྱུད་འབུམ་པའི་དཔུང་ཡ་ཡིན། །
དེ་ནས་སྐྱེས་བུ་རིན་པོ་ཆེ། །
རྒྱལ་བློན་གནས་སྐབས་བྲལ་དགོས་དེ། །
སྔོན་མའི་ལས་ཀྱི་བསྐོས་ཐང་འདྲ། །
སེང་ཆེན་ལ་མོར་བྱང་ལ་བྱོན། །
བློན་འཁོར་ཐབས་མེད་གླིང་ལ་ལོག །
སེང་ཆེན་བྱང་ལ་བྱོན་པའི་རིང་། །
བདུད་ཀྱི་བར་ཆད་མེད་ལེ་གཅིག ། །
བློན་འཁོར་གླིང་ལ་ལོག་པའི་དུས། །
གདོན་གྱི་བགེགས་སྐྱོན་མེད་ལེ་གཉིས། །
གླིང་དཀར་ལྷ་ཡི་དཀྱིལ་འཁོར་ལ། །
བསྟན་པ་ཉམས་རྒུད་མེད་ལེ་གསུམ། །
སེང་ཆེན་བླ་མས་མཛད་དུ་གསོལ། །
དཔེ་བཞག་འདྲ་མ་ཨེ་འདྲ་གདའ། །



411
སྐྱེལ་མ་གླིང་ལ་ཕྱིར་སློག་བཏང་།
གངས་དཀར་ཡག་སྟེང་གི་དུང་སེང་དེ། །
ད་ལོ་ལྔ་གཡའ་འགྲིམ་གྱི་ཟེར། །
གངས་དཀར་ཉི་མས་མ་བཞུ་གཅིག །
གངས་རི་བདེ་མོ་ཡོང་ལེ་གཉིས། །
དུང་སེང་དཀར་མོས་བྱེད་ལེ་ཟེར། །
རྫ་ཁྲ་ཡག་དཀྱིལ་གྱི་འབྲོང་རྒོད་དེ། །
ད་ལོ་སྤང་ཁ་འགྲིམ་གྱི་ཟེར། །
རྫ་རི་ཐོག་གིས་མ་གཏོར་གཅིག །
གཡའ་ལུང་བདེ་མོ་ཡོང་ལེ་གཉིས། །
བྲེ་སེར་འབྲོང་གི་བྱེད་ལེ་ཟེར། །
ཙན་དན་ནགས་ཀྱི་དམར་ཡག་སྟག །
ད་ལོ་ཆུ་ཁར་ཐོན་གྱི་ཟེར། །
ནགས་རི་མེ་ཡིས་མི་འཇོམས་གཅིག །
སྟག་ཕྲུག་འཛུམ་དྲུག་རྒྱས་ལེ་གཉིས། །
རྒྱ་སྟག་དམར་པོས་བྱེད་ལེ་ཟེར། །
གླིང་དཀར་སྟོད་ཀྱི་གེ་སར་དཔོན། །
ད་ལོ་བྱང་ལ་བྱོན་གྱི་གསུངས། །
གླིང་ལ་དགྲ་ཇག་མི་ཡོང་གཅིག །
གླིང་པ་བདེ་མོ་ཡོད་ལ་གཉིས། །
སེང་ཆེན་རྒྱལ་པོས་གནང་རོགས་མཛོད། །
དེ་ནས་ཞལ་ཁ་གྱེས་ཁ་རུ། །
གསོལ་བ་སྨོན་ལམ་ང་ཡིས་འདེབས། །
ཚངས་པ་དཀར་པོས་མགོན་སྐྱབས་མཛོད། །



412
བདུད་གླིང་གཡུལ་འགྱེད།
འདོ་བ་རྐྱང་པོར་མི་གནོད་ལེ། །
ཚེ་དཔག་མེད་ཀྱིས་མགོན་སྐྱབས་མཛོད། ། །
སྨོན་ལམ་ཅི་བཏབ་འགྲུབ་པར་ཤོག །
རྟགས་དང་རྟེན་འབྲེལ་འགྲིག་པར་ཤོག །
རྒྱལ་བློན་མགྱོགས་པོ་མཇལ་བར་ཤོག །
ཅེས་གླུ་དེ་ལྟར་ཕུལ་བ་དང་། སྟག་རོང་ཉ་ཚ་ཨ་བརྟན་ཡར་ལངས་ནས་
མཛོད་དར་དཀར་པོ་ཡུག་གཅིག་གི་སྣེ་ལ་གསེར་གྱི་དོང་ཙེ་ལྔ་བཅུས་བསྐོར་ནས་
སྟོབས་ཀྱི་རྒྱལ་པོར་ཕུལ་བ་དང་། གསོལ་བ་སྨོན་ལམ་འདེབས་པའི་གླུ་འདི་
སྐད་ཅིག་ཕུལ་སོང་། །
གླུ་ཨ་ལ་ཐ་ལ་ཐ་ལ་རེད། །
ཐ་ལ་མོ་གླུ་ཡི་ལེན་ལུགས་རེད། ། །
དུས་དེ་རིང་ལྷ་ཞིག་འབོད་ལེ་འདི། །
ལྷ་ཆོས་སྐུ་ལོངས་སྐུ་སྤྲུལ་སྐུ་གསུམ། །
ཆོས་སྐུའི་གདན་ས་དར་བར་ཤོག །
ལོངས་སྐུའི་འགྲོ་དོན་ཆེ་བར་ཤོག །
སྤྲུལ་སྐུའི་བྱིན་རླབས་ཆེ་བར་ཤོག །
ས་འདི་དང་ས་ངོ་མ་ཤེས་ན། །
བྱང་གི་གཡའ་མ་ཐང་ཆེན་རེད། །
ཕོ་ང་འདྲ་ང་ངོ་མ་ཤེས་ན། །
ཕོ་རོག་སྙིང་རྫོང་མཁར་ནང་ནས། །
དཔའ་བཞི་དགུང་ལ་གྲགས་ལེ་རེད། །
སྟག་རོང་ཉ་ཚ་ཨ་བརྟན་ཟེར། །
སེང་ཆེན་རྒྱལ་པོའི་སྐུ་ཚ་ཡིན། །



413
སྐྱེལ་མ་གླིང་ལ་ཕྱིར་སློག་བཏང༌།
དམག་དཔོན་སྣང་ངུའི་དཔུང་ཡ་ཡིན། །
སེང་ཆེན་སྐྱེས་བུ་རིན་པོ་ཆེ། །
གསོན་དང་ཞུ་རྒྱུ་འགའ་རེ་ཡོད། །
ལྷ་ཡི་ལུང་བསྟན་མང་དང་གཅིག །
རྒྱལ་པོ་ཕེབས་འདོད་ཆེ་དང་གཉིས། །
ཁྲོ་ལུའི་བློ་ཁ་མང་དང་གསུམ། ། །
བློན་འཁོར་རྗེས་འབྲངས་ཆེ་དང་བཞི། །
ཅི་མེད་དོན་ཆེན་འཕྱུག་ལེ་གདའ། །
སྟོབས་སེང་ཆེན་བྱང་ལ་བྱོན་ལེ་དེ། །
དབུ་ནག་མི་ཡི་འགྲོ་དོན་རེད། །
སངས་རྒྱས་ཆོས་ཀྱི་བསྟན་དོན་རེད། །
དེ་རིང་རྒྱལ་བློན་བྲལ་ཁ་རུ། །
སྐྱེས་བུར་འདུན་མ་ཞུ་རྒྱུ་ཡོད། །
ཉ་ཚ་སྐྱེས་བུའི་སྐུ་ཚ་ཡིན། ། །
ད་ལོ་གནམ་ལོ་འདི་གསར་ཐོག །
ཕོ་ལོ་དྲུག་གསུམ་བཅོ་བརྒྱད་ཡིན། །
ན་གཞོན་དར་ལ་བབ་ན་ཡང་། །
བགེགས་དང་བར་ཆད་མང་ལེ་བསམ། །
ཅི་ཡིན་དོན་རྩ་ཞུས་པས་ན། །
འགྲོ་བའི་ལམ་རྟགས་མ་བཟང་གདའ། །
ཉལ་བའི་རྨི་རྟགས་མ་བཟང་གདའ། །
རྟ་ཤར་ལམ་ལ་འགྲོ་བའི་དུས། །
གདོན་འདྲེའི་བར་ཆད་བྱུང་ལེ་རྨིས། །



414
བདུད་གླིང་གཡུལ་འགྱེད།
རྐང་པའི་གོམ་སྟབས་མེད་ལེ་རྨིས། །
དགོང་ཁ་ཉལ་བའི་རྨི་ལམ་ལ། །
ཁྲི་གདུགས་གླིང་བཞི་སྐོར་བའི་དུས། །
དགྲ་གཅན་གཟའ་ཡིས་བཟས་པ་རྨིས། །
འཇིག་རྟེན་མུན་པ་འཐིབས་པ་རྨིས། །
དུང་ཟླ་མཁའ་ལ་རྒྱུ་བའི་དུས། ། །
གློ་བུར་ལ་མོ་བརྒྱབ་ལེ་རྨིས། །
རྒྱུ་སྐར་ས་ལ་ལྷུང་བ་རྨིས། །
རྨི་ལམ་ཡིན་ན་དགའ་ལེ་རེད། །
མངོན་ཤེས་ཡིན་ན་སྡུག་ལེ་རེད། །
མངོན་ཤེས་ཡིན་དང་རྨི་ལམ་ཡིན། །
ཅི་ཡིན་བསམ་བློ་མང་ཙམ་བཏང་། །
ཅི་བྱེད་རང་གི་མ་རྟོགས་དུས། །
སེང་ཆེན་ཁྱེད་ལ་བཀའ་བསྐོར་ཞུ། །
ད་རུང་ཞུ་དོན་ཚིག་གཅིག་ཡོད། །
མང་མང་འུར་འུར་ལབ་གླེང་མང་། །
ཀྲོང་ཀྲོང་རྣ་བར་གཏམ་ཞིག་ཐོས། །
འཐབ་འཐབ་ཧོར་གླིང་འཐབ་པའི་དུས། །
ཤོར་ཤོར་སྣང་ངུ་ཤོར་ལེ་ཟེར། །
ཟེར་ཟེར་གཏམ་དེ་མང་ཙམ་ཐོས། །
འཁོར་འཁོར་བསམ་བློ་མང་ཙམ་འཁོར། །
མྱུར་མྱུར་སྐྱེས་བུར་སྐྱབས་གནས་ཞུ། །
ལམ་ལོག་མི་ཡོང་ལམ་སྟོན་གཅིག །



སྐྱེལ་མ་གླིང་ལ་ཕྱིར་སློག་བཏང་།
415
དམྱལ་བར་མ་ལྷུང་འདྲེན་དོན་གཉིས། །
སེང་ཆེན་བླ་མས་མཛད་དུ་གསོལ། །
དེ་རིང་ཉི་མའི་གདོང་གང་ལ། །
རྒྱ་དར་དཀར་པོ་ཡུག་གཅིག་འདྲེན། །
སེང་ཆེན་མཇལ་བའི་སྨོན་ལམ་ཡོད། །
མགུལ་རྒྱན་རིན་ཆེན་གའུའི་ནང་། །
རིན་ཆེན་ནོར་བུ་སྣ་གསུམ་ཡོད། ། །
གང་མགྱོགས་མཇལ་བའི་སྨོན་ལམ་ཡོད། །
ཅེས་གླུ་དེ་ལྟར་ཕུལ་པ་དང་། གེ་སར་རྒྱལ་པོ་ཁོང་ཞལ་རས་ཚེས་བཅོ་
ལྔའི་དུང་ཟླ་ཤར་འདྲ་དེ་མུར་རྫ་ནག་ལ་ཆར་ནག་འཁྲིགས་པ་ལྟར་ནག་ལྷང་
ངེར་གྱུར་ནས་རྨི་ལམ་དེར་གཞིགས་ན་སྣང་ངུ་ཧོར་ལ་མི་ཤོར་བའི་ངེས་པ་མི་
འདུག་དགོངས་ནས་སྲུང་འཁོར་རྡོ་རྗེའི་གོ་ཁྲབ་དང་། མ་གྲུབ་པའི་རྒྱལ་མོའི་
ཚེ་མདུད། སངས་རྒྱས་སྟོང་གི་དབུ་ལོ་བཅས་ཉ་ཚར་ཞལ་མགྱོགས་པོ་མཇལ་
བའི་སྨོན་ལམ་ཡོད་གསུངས་ནས་བཞུགས་པའི་སྐབས། སྟག་རོང་ཨ་ནུ་་་་
གཟིག་འཕེན་དེ་ཡར་ལངས་པ་དང་། དར་དཀར་པོ་ཡུག་གཅིག་རྒྱལ་མཆོག་
ཆེན་པོར་ཕུལ་ནས་གསོལ་བ་སྨོན་ལམ་འདེབས་པའི་གླུ་ཞིག་ཕུལ་སོང་། །
གླུ་ཨ་ལ་ཐ་ལ་ཐ་ལ་རེད། ། །
ཐ་ལ་མོ་གླུ་ཡི་ལེན་ལུགས་རེད། །
གླུ་ཐེངས་གསུམ་ངག་གི་འགུག་ལུགས་རེད། །
དུས་དེ་རིང་ལྷ་ཞིག་འབོད་ལ་འདི། །
ལྷ་ཆོས་སྐུ་ལོངས་སྐུ་སྤྲུལ་སྐུ་གསུམ། །
བྱིན་རླབས་ཅན་གྱི་ལྷ་གསུམ་མཁྱེན། །
མཁྱེན་གཟིགས་ཨ་ཕོའི་གླུ་སྣ་དྲོངས། །



416
བདུད་གླིང་གཡུལ་འགྱེད།
མགོ་སྤྱི་གཙུག་པད་མའི་གདན་སྟེང་ནས། །
ལྷ་དྲིན་ཅན་རྩ་བའི་བླ་མས་གཟིགས། །
སྙིང་ཁ་ཆོས་ཀྱི་ཕོ་བྲང་ནས། །
ཆོས་སྐུ་ཀུན་བཟང་ཡབ་ཡུམ་མཁྱེན། ། །
རང་ལུས་རྒྱལ་བའི་དཀྱིལ་འཁོར་ནས། །
ཞི་ཁྲོ་དམ་པ་རིགས་བརྒྱ་འཚོས། །
ལྷ་དེ་འདྲ་ཡན་ལ་འབོད་པ་མེད། །
ས་འདི་དང་ས་ངོ་མ་ཤེས་ན། །
ཡར་ཁམས་བྱང་མའི་རི་བརྒྱུད་ནས། །
བྱང་གི་གཡའ་མ་ཐང་ཆེན་རེད། །
མི་ང་འདྲ་ང་ངོ་མ་ཤེས་ན། །
སྟག་རོང་དར་སྡེ་ཁྲ་མོའི་ནང་། །
དཔའ་མི་འགྱུར་ཨ་ནུ་གཟིག་འཕེན་ཟེར། །
འཛམ་བུ་གླིང་ལ་གྲགས་ལེ་ཡིན། །
སྔ་མོ་སྔར་གྱི་དུས་ཚོད་ལ། །
དམག་དཔོན་ལས་དམག་མཉམ་ཆས་རེད། །
འཛམ་གླིང་སེང་ཆེན་རྒྱལ་པོ་ཁྱེད། །
གླིང་དཀར་སྟོད་ལ་མ་འཁྲུངས་གོང་། །
གླིང་དཀར་དཔུང་གི་འགོ་དཔོན་ཡིན། །
དང་པོ་ནག་པོ་རྒྱ་ལ་སོང་། །
རྒྱ་ནས་རྒྱ་བཟའ་ལྷ་དཀར་བསུས། །
མ་རྒྱ་བཟའི་པང་ལ་རྒྱ་ཚ་འཁྲུངས། །
གཉིས་པ་རོང་ཡུལ་མཐིལ་ལ་སོང་། །



417
སྐྱེལ་མ་གླིང་ལ་ཕྱིར་སློག་བཏང་།
རོང་ནས་རོང་བཟའ་ལྷ་མོ་བསུས། །
རོང་བཟའི་པང་ལ་རོང་ཚ་འཁྲུངས། །
གསུམ་པ་འགོག་གི་ཡུལ་ལ་སོང་། །
འགོག་ནས་འགོག་བཟའ་ལྷ་མོ་བསུས། །
མ་འགོག་བཟའི་པང་ལ་གེ་སར་འཁྲུངས། །
བུ་གསུམ་འཁྲུངས་པའི་ཡུམ་ཆེན་མ། །
གླིང་ལ་བཀའ་དྲིན་ཆེ་ལེ་རེད། །
དེ་སྔ་ཉི་མའི་ཕན་ཆོད་ལ། །
རྒྱལ་ཁ་རྟགས་མ་བྱུང་ལེ་དེ། །
དཔའ་དང་དཔའ་བོ་མཉམ་ཆས་གཅིག །
འགོ་དང་ལས་དམག་མཉམ་སྡེབ་གཉིས། །
རྗེ་དང་བློན་འཁོར་དཔུང་སྒྲིག་གསུམ། །
མཉམ་གསུམ་འབྲས་བུ་སྨིན་པའི་རྟགས། །
དེ་རིང་ཉི་མའི་ཚུན་ཆོད་ལ། །
སེང་ཆེན་སྐུ་གཅིག་བྱོན་དགོས་དེ། །
ཐབས་མེད་ལྷ་ཡི་ལུང་བསྟན་རེད། །
ལབ་གླེང་བྱེད་ཡས་མེད་ལེ་རེད། །
སྐུ་སེང་ཆེན་བྱང་གི་ཕན་བདེར་བྱོན། །
རྒྱལ་ཆེན་བྱང་ནས་མ་འཁོར་ཚེ། །
གླིང་ཚོ་ཆེན་བདེ་སྡུག་ཅི་འདྲ་ཡོང་། །
བྱ་འདབ་ཆགས་ནམ་འཕང་གཅོད་པར་བྱོན། །
དུས་ཐོག་མཁའ་ནས་མ་འཁོར་ཚེ། །
བྱ་ཚང་བདེ་སྡུག་ཅི་འདྲ་ཡོང་། །



418
བདུད་གླིང་གཡུལ་འགྱེད།
འབྲོང་བྲེ་སེར་སྤང་རྩྭ་བཟའ་བར་བྱོན། །
དུས་བཀག་སྤང་ནས་མ་འཁོར་ཚེ། །
རྫ་གཡའི་བདེ་སྡུག་ཅི་འདྲ་ཡོང་། །
ཁྱེད་སངས་རྒྱས་མངོན་ཤེས་མཁྱེན་མི་རེད། །
གསལ་སྒྲིབ་མེད་པའི་བཀའ་ཞིག་སྩོལ། །
མ་རིག་གསལ་བའི་ལུང་ཞིག་གསུངས། །
ད་རུང་ཉལ་བའི་རྨི་ལམ་ངན། །
གངས་དཀར་རྩེ་ནས་ཆུ་ཞིག་འབབ། །
ཆུ་ནག་ནག་པོས་རི་ཀླུང་ཁེངས། །
མི་ནག་ཆུ་ནག་བྱུང་བ་རྨིས། །
གཟིག་འཕེན་བྲག་ལ་བརྡབས་པ་རྨིས། །
གཤིན་རྗེའི་ཁྲིམས་རར་བསྐྱལ་བ་རྨིས། །
དམར་པོའི་ཁྲག་ལ་སྦྱར་བ་རྨིས། །
རྨི་ལམ་ཡག་རྟགས་ཡིན་ཞེ་མེད། །
མ་ཤེས་བཀའ་ལུང་གསལ་པོར་གསུངས། །
དེ་རིང་ཉི་མའི་གདོང་གང་ལ། །
གའུའི་ནང་ནས་དར་ཞིག་འཐེན། །
བཀྲ་ཤིས་དར་གྱི་དར་ཚན་འདིར། །
ནོར་བུ་པད་མ་རང་ཤར་ཡོད། ། །
སེང་ཆེན་རྒྱལ་པོའི་ཕྱག་ལ་ཕུལ། །
སྐུ་སེང་ཆེན་རྒྱལ་པོ་རིན་པོ་ཆེ། །
མི་འབུམ་ཚོའི་དཀྱིལ་ལ་དབུ་འཕང་མཐོ། །
ཁྱེད་དབུ་འཕང་དགུང་ལས་མཐོ་བ་ཤོག །



419
སྐྱེལ་མ་གླིང་ལ་ཕྱིར་སློག་བཏང་།
བྱང་ཕོ་འདྲེ་དབང་དུ་འདུས་པར་ཤོག །
རྟ་འདོ་ཆེན་རྐྱང་རྒོད་འཕེར་བ་དེ། །
རྟ་འབུམ་ཚོའི་ནང་ནས་མགྱོགས་དར་ལོན། །
གནམ་ས་གཉིས་ལ་བྱ་ལས་མྱུར། །
རྟ་མཆོག་དབང་བའི་བཀྲ་ཤིས་ཤོག །།
སྐུ་ལ་རྡོ་རྗེའི་འཁོར་གསུམ་བསྐོར། །
གོ་ཆ་བཙན་པའི་སྨོན་ལམ་གྲུབ། །
རྣམ་པར་རྒྱལ་བའི་བཀྲ་ཤིས་ཤོག །
དེ་ཚོ་སེང་ཆེན་ཐུགས་ལ་བཞེས། །
གླུ་མཐོལ་བ་སོང་ན་བཟོད་པ་བཞེས། །
ཞེས་གླུ་དེ་ལྟར་ཕུལ་བ་དང་། སེང་ཆེན་སྟོབས་ཀྱི་རྒྱལ་པོའི་ཐུགས་ལ་
གཟིག་འཕེན་དང་། ཉ་ཚ་སོགས་བློན་འཁོར་རྣམས་ཀྱིས་གསུངས་པ་ཤིན་ཏུ་
བདེན། ལྷག་པར་དུ་གླིང་གི་ཨ་ནུ་མང་པོ་ཞིག་སྐུ་ཀེག་ཆེ་བ་དང་། ཧོར་
དམག་གླིང་ལ་ཕབ་ཟེར་བའི་གཏམ་སྔར་ནས་ཡོད། ད་ངས་མྱུར་དུ་བྱང་ལ་
བྱོན་ནས་རང་ཡུལ་དུ་གང་མགྱོགས་འཁོར་བ་མ་བྱས་ན་གླིང་གི་ཨ་ནུ་མང་པོ་
ཞིག་འདས་གྲོང་ཤོར་ཉེན་གདའ་དགོངས་ནས་ཐུགས་དབང་མེད་དུ་སྤྱན་ཆབ་
ཆར་པའི་རྒྱུན་བཞིན་ལྷུང་བའི་སྐབས། ཨ་ཁུ་ཁྲོ་ཐུང་ཚབ་ཚུབ་ཀྱིས་ངར་ལོ་
རྒྱུས་འགའ་ཡོད་ཅེས་ཡར་ལངས་གྲབས་བྱས་པས། སེང་ཆེན་རྒྱལ་པོས་ཨ་ཁུ་
མར་བཞུགས་ཨང་། དཔའ་རྟུལ་རྣམས་རང་ཡུལ་ལོག་པའི་སྨོན་ལམ་འདི་
འདྲ་ཡོད་གསུངས་ནས་སྐྱེས་བུས་གླུ་ཞིག་བཞེས་སོ། ། །
གླུ་ཨ་ལ་ཐ་ལ་ཐ་ལ་རེད། ། །
ཐ་ལ་མོ་གླུ་ཡི་ལེན་ལུགས་རེད། །
གླུ་ཐེངས་གསུམ་ངག་གི་འགུག་ལུགས་རེད། །



420
བདུད་གླིང་གཡུལ་འགྱེད།
གླུ་ཕ་རྒྱུད་ནམ་མཁའ་སྟོང་པའི་གླུ། །
སྟོང་པའི་གླུ་ཞིག་མི་ལེན་རྒྱུ། །
མཐོ་ནམ་མཁའ་མཐའ་དབུས་མེད་པའི་གླུ། །
གླུ་མ་རྒྱུད་ཆུ་བོ་གཞུང་འབྱམས་ཀླུ། །
འབྱམས་པའི་གླུ་ཞིག་མི་ལེན་རྒྱུ། །
ཆུ་ལ་རྒྱུན་ཆད་མེད་པའི་གླུ། །
གླུ་རང་རྒྱུད་རྩ་རླུང་འཕྲུལ་གྱི་གླུ། །
འཕྲུལ་བའི་གླུ་ཞིག་མི་ལེན་རྒྱུ། །
རྩ་ལ་འགག་པ་མེད་པའི་གླུ། །
རྩ་རླུང་རང་དབང་ཐོབ་པའི་གླུ། །
གླུ་འདི་ལ་ཁྲོམ་ཆེན་ཟིལ་གནོན་ཟེར། །
ས་ག་མ་ཡུལ་ལ་མི་ལེན་ཏེ། །
དེ་རིང་གླིང་གི་ཨ་ནུར་ཡོད། །
གསོན་དང་ཞུ་རྒྱུ་འགའ་རེ་ཡོད། །
སང་དང་གནངས་དང་གཞེས་དང་གསུམ། །
གཞེས་ཉིན་ཕན་ལ་མ་འགྱངས་པར། །
རང་འཁོར་ཨ་ནུ་གླིང་ལ་བྱོན། །
རྒྱལ་ཚབ་ཞལ་ལུ་དཀར་པོ་དང་། །
ཨ་ཁུ་ཁྲོ་ཐུང་རྒྱལ་པོ་གཉིས། །
བློ་དང་འདོད་པ་གཅིག་སྒྲིལ་བྱེད། །
གླིང་དཀར་སྤྱི་ཡི་ཕན་བདེའི་དོན། །
སྔོན་མ་ཁྱེད་གཉིས་བཀའ་བགྲོས་བགྱིས། །
བློན་འཁོར་ཡོངས་ལ་བློ་བསྡུར་བྱེད། །



སྐྱེལ་མ་གླིང་ལ་ཕྱིར་སློག་བཏང༌།
421
སྤྱི་དོན་སྒེར་གཅོད་བྱེད་ཡས་མེད། །
རྒྱལ་ཚབ་ཞལ་ལུ་ང་ལ་གསོན། །
སྡང་དགྲ་གླིང་ལ་བྱུང་བས་ན། །
བློ་དང་རིག་པས་བསུ་བ་བྱེད། །
དགྲ་ཁར་ངར་མཆོང་བྱེད་ཡས་མེད། །
ཁྲོ་རྒྱལ་གྱོད་ཀྱི་མཁན་པོ་ཁྱེད། །
རང་ཡུལ་མཐིལ་ལ་ཕེབས་པའི་རྗེས། །
ཌ་རུ་མ་དཀྲོལ་ཁྲོ་ལུ་དཔོན། །
ཨ་ནུར་སྲུང་སྐྱོབ་གང་དྲག་མཛོད། །
ཧོར་དམག་གླིང་ལ་ཡོང་ཟེར་ན། །
གཏང་མ་དཔའ་རྟུལ་མི་ལྔར་ཡོད། །
དར་འཕེན་དུག་གི་སྡོང་པོ་གཅིག །
སྒ་སྡེ་ཆོས་སྐྱོང་བེར་ནག་གཉིས། །
ཚ་ཞང་འདན་མ་བྱང་ཁྲ་གསུམ། །
དར་རྗེ་ཁྱུང་རྒྱལ་སེང་སྟག་བཞི། །
ཉི་འབུམ་དགྲ་ཡི་ཐོ་བ་ལྔ། །
དཔའ་རྟུལ་མི་ལྔས་རྟགས་མ་ལོན། །
གཞན་མར་སྐུ་ཀེག་ཆེ་ཙམ་ཡོད། །
འཇང་དམག་གླིང་ལ་ཡོང་ཟེར་ན། །
བདུད་ཕྲུག་བརྒྱད་ཅུའི་ཁ་གཏད་ལ། །
རྒྱ་ཚ་ཞལ་ལུ་དཀར་པོ་གཅིག །
སྒ་སྡེ་སྒྱོགས་ཀྱི་ལྡེ་མིག་གཉིས། །
སེང་ཨ་དོམ་མི་ཡི་སྤྱང་ཀི་གསུམ། །



422
བདུད་གླིང་གཡུལ་འགྱེད།
གཏང་མ་དཔའ་བོ་གསུམ་ལ་ཡོད། །
རྒྱ་ཚ་ཞལ་ལུ་དཀར་པོ་གཅིག ། །
སྣང་ངུ་གཡུ་ཡི་མེ་ཏོག་གཉིས། །
ནུ་བོ་རོང་ཚ་ལྷ་དར་གསུམ། ། །
སྟག་རོང་ཉ་ཚ་ཨ་བརྟན་བཞི། །
སྟག་རོང་ཨ་ནུ་གཟིག་འཕེན་ལྔ། །
སྐུ་ཀེག་ཆེ་བའི་མི་ལྔ་ཡིན། །
གཟིག་འཕེན་ཨ་ནུའི་གཉིད་ལམ་གཅིག །
ཉ་ཚ་སྤུན་གྱི་གཉིད་ལམ་གཉིས། །
ཡག་རྟགས་མ་ཡིན་སྡུག་རྟགས་ཡིན། །
རྨི་ལམ་མ་ཡིན་མངོན་ཤེས་ཡིན། །
མངོན་པར་ཡོང་བའི་སྔ་ལྟས་ཡིན། །
གཡེང་མེད་གཟབ་ནན་བྱེད་དགོས་ཡོད། །
གངས་དཀར་རྩེ་ནས་ཆུ་ཞིག་བབ། །
ཆུ་ནག་རི་ཀླུང་མེད་པར་ཁེངས། །
དཔྱད་ན་བདུད་ཀྱི་བླ་ཆུ་རེད། །
གཟིག་འཕེན་ཆུ་ལ་ཤོར་ཉེན་ཡོད། །
ལྷག་པར་ཆུ་ལ་དོགས་ཟོན་དགོས། །
དུང་ཟླ་སྐར་ཆུང་མཁའ་ལ་རྒྱུ། ། །
གློ་བུར་ས་ལ་ལྷུང་བ་དེ། །
་ དཔྱད་ན་བདུད་ཞགས་བཏབ་ལེ་འདྲ། །
ཉ་ཚ་ཞགས་པས་འཐེན་རབས་ཡོད། །
དགྲ་ཁར་ཧར་མཆོང་བྱེད་རྒྱུ་མེད། །



སྐྱེལ་མ་གླིང་ལ་ཕྱིར་སློག་བཏང་།
423
ཧོར་བློན་སྟོང་འཁོར་འབྲུག་གྲགས་ཀྱིས། །
ངར་མ་ཞགས་ཀྱུ་གཡུགས་པའི་དུས། །
ད་རུང་གཏང་མ་ངོམ་རྒྱུ་མེད། །
གཟབ་ཀྱིས་རང་མཁར་བཟུང་ན་དགའ། །
ད་རུང་ཞུ་རྒྱུ་འགའ་རེ་ཡོད། །
ནག་པོ་བདུད་ཀྱི་ས་ཆ་ལ། །
བགེགས་དང་བར་ཆད་མ་བྱུང་ན། །
ཞག་པོ་དགུ་བཅུ་གོ་དགུའི་ཐོག །
ཕོ་འདྲེར་ཐོད་མདའ་སྤྲོད་དུས་ཡིན། །
འགྱངས་མེད་ཕྱིར་ལོག་བྱེད་པར་བརྩོན། །
བྱང་གི་མེ་བཟའ་འབུམ་སྒྲོན་དེ། །
ཕོ་དཔའ་བོ་བསླུ་མི་ག་ལ་ཡིན། །
ཕག་མོ་དམར་ཆུང་སྤྲུལ་པ་རེད། །
དཀར་ཚོགས་ཆོས་འཁོར་སྐོར་མི་རེད། །
ཅི་ཡིན་རིམ་བཞིན་བལྟས་པས་ཆོག །
ཆུ་མ་ཤོར་གོང་ལ་རགས་རགས་ཟེར། །
རྟ་མ་བཞོན་སྒ་ལ་ཅག་ཅག་ཟེར། །
ཟེར་བའི་གཏམ་དེ་བདེན་ལེ་རེད། །
ལས་དང་བྱ་བ་ངོ་མའི་ནང༌། །
ལོ་རྒྱུས་རིམ་བཞིན་གསལ་ནས་ཡོང་། །
དེ་རིང་གླིང་གི་ཨ་ནུ་རྣམས། །
མ་སྡོད་རང་ཡུལ་མཐིལ་ལ་ལོག །
མཁའ་འགྲོ་འབུམ་པའི་ཚེ་མདུད་གཅིག །



424
བདུད་གླིང་གཡུལ་འགྱེད།
གྲུབ་པ་རྒྱལ་མོའི་ཚེ་རིལ་གཉིས། །
སངས་རྒྱས་སྟོང་གི་དབུ་ལོ་གསུམ། །
བྱིན་རླབས་གསུམ་གྱི་གནང་བ་ཡོད། །
དཀོན་མཆོག་གསུམ་ལ་གསོལ་བ་འཐོབ། ། །
ཚེ་འདིའི་བར་ཆད་བསལ་ལེ་གཅིག །
དམྱལ་ནས་ཡར་འདྲེན་ཐུབ་ལེ་གཉིས། །
ཚེ་རྟིང་སྐྱེས་གནས་མཐོ་ལེ་གསུམ། །
དེ་གསུམ་ཡོང་བའི་སྨོན་ལམ་བགྱིས། །
ཕྱག་དང་མཆོད་པ་མང་ཙམ་བྱེད། །
གོ་ན་བླ་མའི་གསུང་ཆོས་ཡིན། །
མ་གོ་གླུ་ལ་སྐྱོར་རྒྱུ་མེད། །
ཅེས་གླུ་དེ་ལྟར་བཞེས་པ་དང་གླིང་གི་ཨ་ནུ་རྣམས་ཀྱིས་སྟོབས་ཀྱི་སེང་ཆེན་
རྒྱལ་པོར་མངོན་པར་བསྟོད། ཀ་ཀོར་མེད་པར་རྒྱལ་པོའི་བཀའ་བཞིན་བྱའོ་
ཟེར་ནས་རང་རང་གི་རྟ་ལ་སྒ་སྲབ་བསྟད་པར་སོང་བ་དང༌། ཨ་ཁུ་ཁྲོ་ཐུང་
གིས་སྐྱེས་བུའི་གམ་དུ་བཅར་ནས་ན་རེ། བུ་ཚ་བོ་རིན་པོ་ཆེ། ཚ་བོ་རྒྱལ་པོ་
རིན་པོ་ཆེ། ང་ཁྱེད་ཀྱི་ཨ་ཁུ་ཡིན་པས་བློན་གཞན་དང་འདྲ་ས་མེད། ང་ད་
རུང་རྟ་ཕོའི་ཉིན་ལམ་གསུམ་གྱི་སར་སྐྱེལ་མར་བཅར་རྒྱུ་ཡིན་ཞེས་ཨུ་ཚུགས་བྱས་
པས། སྐྱེས་བུ་ཞལ་མ་བཞེས་ ཐབས་མེད་བྱུང་། གླིང་ལ་ཕྱིར་ལོག་བྱེད་
མཁན་གྱི་བློན་རྣམས་ཀྱིས་གེ་སར་རྒྱལ་པོ་དང་། འབྲུག་མོ། ཁྲོ་ཐུང་། མི་
ཆུང་ བཅས་ པར་ མིག་ རྒྱང་ གཅིག་ ཙམ་ ཕེབས་ སྐྱེལ་ ཞུས་ ནས་ རྟ་ ཁ་ བསྐོར།
རིམ་བཞིན་གླིང་ཡུལ་གྱི་ལམ་ལ་ཞུགས་པར་གདའོ། ། ། །



425
ལེའུ་བཅུ་གཉིས་པ།
གེ་སར་དཔོན་འཁོར་བྱེ་མ་ལར། །
ཐབས་མེད་པུས་མོས་ཐབ་རྡོ་བྱས། །
འབྲུག་མོས་ཧོར་གྱི་རི་མིང་དྲིས། །
གླིང་རྗེས་ཧོར་ལ་འཆུག་ལེ་གསུངས། །
ཕྱི་ཉིན་ཞོགས་པ་ནམ་གསལ་བ་དང་གེ་སར་རྒྱལ་པོ། སྨན་སེང་ལྕམ་
འབྲུག་མོ། ཨ་ཁུ་ཁྲོ་ཐུང་། བོད་ཕྲུག་མི་ཆུང་བཅས་ཞབས་བཏེགས་ནས་
རིམ་བཞིན་བྱོན་པས་བྱང་མེ་རི་འབར་བའི་ཐང་ཆེན་ཟེར་བའི་གནས་ཡུལ་ལ་
འབྱོར། གནས་ཡུལ་དེ་ནི་ཁྲ་དར་མ་གཤོག་རྩལ་ངོམ་ས། རྒོད་ཐང་དཀར་
གཤོག་གཡབ་རྡབ་ས། བྱ་ཁྱུང་ཆེན་གཤོག་ལམ་བགྲོད་སའི་ཡུལ་ཞིག་ཡིན་པ་
དང་། ཡུལ་དེར་རླུང་འཚུབ་བྱེ་མ་ལ་ཆེན་ཟེར་བ་གསུམ་ཡོད་པ་དེར་ལྷ་་་
ཚངས་པས་ཁ་བ་ཉིན་མཚན་གསུམ་ཕབ་ཡོད་པས། གེ་སར་དཔོན་འཁོར་
བཞིར་ཆུ་དང་། མེ་ཤིང་། ཐབ་རྡོ་བཅས་མ་རག་པར་ལུས། སྐྱེས་བུས་
ཁྱེད་གསུམ་འདི་རུ་སྡོད་དང་། ངས་མེ་ཤིང་འཚོལ་བར་འགྲོ་གསུངས་ནས་རྫ་
རི་ཞིག་གི་ཁུག་ལ་འབྱོར་བ་དང་སྤྱང་ཀི་ལག་ཆག་གཅིག་གིས་ཤིང་གཤགས་པ་
འཁུར་རྩ་གཅིག་མར་ཁུར་ནས་སྐྱེས་བུའི་མདུན་དུ་གཡུགས། སྐྱེས་བུས་དེ་
མར་ཁུར་ནས་ཨ་ཁུར་ངེད་གཉིས་འདི་འདྲ་མ་བྱེད། ཐབ་རྡོ་ནི་རག་ཐབས་



426
བདུད་གླིང་གཡུལ་འགྱེད། །
མེད། ཁྱེད་ཨ་ཁུ་ནི་མཐུ་དང་ངན་སྔགས་ལ་རང་དབང་ཐོབ་པ་ཞིག་རེད།
ང་གེ་སར་ཡང་གྲུབ་རྟགས་ཆེ་བ་ཞིག་ཡིན་པས་ ཨ་ཁུ་ཁྱེད་ཀྱི་པུས་མོ་གཉིས་
ཚུགས་དང་ངས་པུས་མོ་གཅིག་བཙུགས་ཆོག པུས་མོ་གསུམ་གྱི་ཐབ་རྡོ་བྱས་
ནས་ཇ་བཀོལ་ན་དགའ་གསུངས། ཨ་ཁུས་ཁོས་པུས་མོ་གཅིག་བཙུགས་ན་
ངས་པུས་མོ་འཛུགས་མི་ཐུབ་པ་ཅི་ཡོད་བསམ་ནས་ཁུ་ཚ་གཉིས་ཀྱིས་པུས་མོ་
ཐབ་རྡོ་བྱས་ནས་མེ་འབུད། ཇ་བཀོལ་ནས་བཏུངས།
ཡང་གེ་སར་གྱིས་ངེད་རྣམས་ཆུ་བཀོལ་ནས་འཁྲུ་དར་བྱེད་དགོས་་་་་་་
གསུངས་པས། ཤིང་བཤགས་པ་ལན་མར་འབུད། གང་ཞིག་ ཏུ་ཆུ་དེ་ཆུ་
ཚན་རྡོལ་བ་ལྟར་ལང་ལོང་དུ་འཁོལ་ནས་སྦབ་སྦོག་ཅེས་སྐད་སྣ་ཚོགས་བྱུང་།
གེ་སར་གྱིས་ཨ་ཚ་ངའི་པུས་མོ་འཚོགས་བྱུང་གསུངས་ནས་པུས་མོ་ཡར་བཀྱགས་
པ་དང་ཆུ་འཁོལ་འཕོ་བས་ཁྲོ་ཐུང་གི་བརླ་ གཡས་གཡོན་དང་། ཕོ་རྟགས་
བཅས་པ་ཆུ་འཁོལ་གྱིས་འཚིགས་ནས་ཤ་པགས་གདུས། རྨ་ཁར་སྨན་བཅོས་
དང་མཐུ་སྔགས་གང་དྲག་བྱས་ཀྱང་མ་ཕན། ཨ་ཁུ་ཁྲོ་ཐུང་འུ་ཐུག་ནས་ལྷ་
སྲས་ཇོ་རུ་རིན་པོ་ཆེ། ད་ནི་ང་རང་བྱང་ལ་འགྲོ་ཐབས་བྲལ་སོང་། བུ་ལྷ་
སྲས་དང་མཉམ་དུ་འགྲོ་བའི་སྐལ་བ་མེད། ཕ་ཁྲོ་ཐུང་མེད་ན་བུ་ཇོ་རུའི་་
བསམ་དོན་འགྲུབ་ཁག་པོ་ཡོང༌། སྨན་མེ་བཟས་ཁྱེད་ལ་བརྗེད་བཟས་བརྗེད་
ཆུ་ཞིག་མི་ཕུལ་བའི་ངེས་པ་མེད་ཅེས་ཁྲོ་ཐུང་གིས་སྐྱེས་བུར་གླུ་ཞིག་ཕུལ་སོང་།
གླུ་ཨ་ལ་ཐ་ལ་ཐ་ལ་རེད། །
ཐ་ལ་མོ་གླུ་ཡི་ལེན་ལུགས་རེད། །
ཨོཾ་མ་ཏི་མུ་ཡེ་སལེ་འདུ། །
ཨ་དཀར་ཨ་མའི་དུ་ཏྲི་སོགས། །
ནག་པོ་ཤིག་ཤིག་མ་མ་ཡག །
མཐུ་ལ་ཙཱུ་ཤི་ཕཊ་འགྱེལ་ཡིན། །



427
འབྲུག་མོས་ཧོར་གྱི་རི་མིང་དྲིས།
སྔགས་ལ་བྱེ་མ་རེག་ཆོད་ཡིན། །
དེ་ནས་ལྷ་ཞིག་འབོད་ལེ་འདི། ། །
བོན་སྐུ་ཚེ་དབང་རིག་འཛིན་མཁྱེན། །
བོན་སྤྲུལ་སྟོན་པ་གཤེན་རབ་མཁྱེན། །
བོན་སེར་བླ་མའི་ཚོགས་རྣམས་བཅས། །
དེ་རིང་ཨ་ཁུའི་སྡོང་གྲོགས་མཛོད། །
ས་འདིའི་ས་ངོ་མ་ཤེས་ན། །
བྱང་མེ་རི་འབར་བའི་ཐང་ཆེན་རེད། །
བདུད་སྲིན་པོ་གཉིས་ཀྱི་ཕ་ཡུལ་རེད། །
ཤི་འདྲེ་དངོས་རྒྱུག་བྱེད་ས་རེད། །
ཕོ་ང་འདྲ་ང་ངོ་མ་ཤེས་ན། ། །
ས་བཙན་རྫ་མ་གཡང་འགག་ནས། །
སྲིབ་བཙན་སུ་རུ་ནག་རྫོང་ནས། །
རྫོང་མི་འགྱུར་ཕོ་རོག་སྙིང་རྫོང་ནས། །
ང་སྟག་རོང་དཔོན་པོ་ཁྲོ་ཐུང་ཟེར། །
མཐུ་ངན་སྔགས་གཉིས་ལ་རང་དབང་ཐོབ། །
ངན་སྔགས་མཛུབ་ཁྲིད་བྱེད་མི་ཡིན། །
སེར་རྒོད་རང་དགར་ཕམ་མི་ཡིན། །
ཕོ་ཡིན་པའི་ཡིན་ལུགས་དེ་འདྲ་ཡིན། །
དེ་རིང་སྐྱེས་བུ་ལྷ་ཡི་སྲས། །
རིགས་གསུམ་མགོན་པོའི་སྤྲུལ་པ་ཁྱེད། །
རྡོ་རྗེ་འཆང་གི་ངོ་བོ་ཁྱེད། །
ནག་པོ་བདུད་ལ་བྱོན་པའི་དུས། །



428
བདུད་གླིང་གཡུལ་འགྱེད། །
གཡེང་མེད་ཐུགས་ཟབ་གནང་དགོས་ཡོད། །
དཔོན་ཁྱེད་ལ་དབུ་ཉེན་མི་ཡོང་དེའི། །
སྨན་བུ་མོའི་ཁ་ཉེན་ཡོང་རབས་ཡོད། །
བུད་མེད་གཡོ་ཐབས་མཁས་ལེ་ཟེར། །
རང་དགར་ཐུགས་ཁ་གཟིགས་རྒྱུ་མེད། །
སེང་ལྕམ་སྨན་དང་མི་ཆུང་གཉིས། །
ད་རུང་ཕེབས་སྐྱེལ་ཡང་ཙམ་ཞུས། །
གསོལ་བ་ཞབས་ཏོག་ལེགས་པར་བགྱིས། །
ང་མི་སྡོད་གླིང་དཀར་སྟོད་ལ་ལོག །
གླིང་གི་ཨ་ནུ་སུམ་ཅུ་དེ། །
བྱ་མོས་གསེར་སྒོང་བཏུམ་འདྲ་བྱེད། ། །
འདབ་ཆགས་གནམ་ལ་འཕུར་ཟེར་ན། །
སྒོ་ང་ཐང་ལ་མ་ལུས་ལེ། །
ཨ་ཁུ་ང་ཡིས་སྐྱོང་བས་ཆོག །
སེང་ཆེན་རྒྱལ་པོ་རིན་པོ་ཆེ། །
ཁྱེད་གླང་ཆེན་འདྲ་བའི་སྟོབས་ཤུགས་གཅིག་
འབྲོང་བྲེ་སེར་འདྲ་བའི་དཔའ་རྒོད་གཉིས། །
དགུང་གཡུ་འབྲུག་འདྲ་བའི་ངར་སྐད་གསུམ། །
ད་ལོ་བདུད་ཀྱི་ཡུལ་ལ་ངོམས། །
བདུད་བློན་སུམ་བརྒྱ་དྲུག་ཅུའི་ནང་། །
སྟོབས་ཆེན་བདུད་བློན་མི་བཞི་ཡོད། །
བདུད་བློན་འཆང་བ་ལག་རིང་གཅིག །
ལྕགས་ཆུང་བུ་དང་སྨུག་ཆུང་གསུམ། །



429
འབྲུག་མོས་ཧོར་གྱི་རི་མིང་དྲིས།
བདུད་ཕོ་གཡེར་ཁ་སྣ་ནག་བཞི། །
བདུད་ཕོ་མི་བཞི་ཐུག་པའི་དུས། །
རྫུ་འཕྲུལ་ཡོད་ཀྱང་ཁག་པོ་ཡིན། །
བདུད་བློན་འདུལ་བའི་མཐུ་སྔགས་དགོས། །
སྔགས་ལ་བྱེ་མ་རེག་ཆོད་དགོས། །
མཐུ་ལ་སུ་ཤི་ཕམ་འགྱེལ་དགོས། །
མཐུ་དང་སྔགས་ཀྱི་ཡིག་འབྲུ་བརྒྱད། ། །
དེ་རིང་ཨ་ཁུས་ཁྱེད་ལ་འབུལ། །
སྔགས་ཡིག་སྦྱང་བརྩོན་གནང་བས་ན། །
ཡར་ཁམས་བྱང་ལ་བྱོན་དང་ཕན། ། །
གཏང་མ་རང་ལ་ཐོབ་ས་ཡོད། །
གྲངས་མེད་རིན་ཆེན་མུ་ཏིག་བརྒྱུས། །
འགྲན་མེད་མུ་ཏིག་འཕྱང་འཕྲུལ་འདི། །
སེང་ཆེན་རྒྱལ་པོའི་ཕྱག་ལ་འབུལ། །
གྲོ་དཀར་གཡུ་དང་གྲོ་དམར་གཡུ། །
གཡུ་ཆུང་བརྒྱ་ཡི་ཕྲེང་བ་འདི། །
སེང་ལྕམ་འབྲུག་མོ་ཁྱེད་ལ་འབུལ། །
མཛོད་དར་དཀར་པོ་ཡུག་གཅིག་དང་། །
གསེར་གྱི་དོང་ཙེ་སུམ་ཅུ་འདི། །
མི་ཆུང་ཁ་བདེ་ཁྱེད་ལ་འབུལ། །
གསོལ་དཔོན་མི་ཆུང་ཁ་བདེ་ཁྱེད། །
དཔོན་ཆེན་པོས་ཅི་གསུང་ཁྱེད་ཀྱིས་ཞུས། །
རྟ་འདོ་ཆེན་ཅ་ག་ཁྱོད་ཀྱིས་བྱེད། །



430
བདུད་གླིང་གཡུལ་འགྱེད།
ཁྱོད་ཞབས་ཞུར་རང་དབང་ཐོབ་ལེ་དགོས། །
དངོས་མེད་འདྲེ་ཡི་རྫུ་འཕྲུལ་གཅིག །
དངོས་མེད་ཐེའུ་རང་རྫུ་འཕྲུལ་གཉིས། །
མི་ཆུང་དོགས་ཟོན་བྱེད་དགོས་ཡོད། །
དཔའ་སྟོབས་ལུས་ལ་འཛོམས་ན་ཡང་། །
དེ་གཉིས་གདོང་ལ་ཁག་པོ་ཡིན། །
རིག་པ་རྩལ་དྲུག་འཛོམས་ན་ཡང་། །
འདྲེ་སྲིན་གདོང་ལ་ཁག་པོ་ཡིན། །
དེ་ཚོ་ཨ་ཁུའི་ཡིན་ལུགས་ཡིན། །
དེ་ནས་སེང་ཆེན་རིན་པོ་ཆེ། །
མ་མཇལ་བར་དུ་བདེ་མོར་བྱོན། །
ཞལ་མཇལ་མྱུར་བའི་སྨོན་ལམ་ཡོད། །
སེང་ཆེན་ཐུགས་ལ་དེ་ལྟར་བཞེས། །
ཞེས་གླུ་དེ་ལྟར་ཕུལ་བ་དང་སྐྱེས་བུས་དེ་རིང་ཨ་ཁུས་བཤད་པའི་གཏམ་དེ་
དངོས་གནས་རེད། ཕ་ཨ་ཁུ་གཉིས་ལ་ཁྱད་མེད། མ་ཨ་སྲུ་གཉིས་ལ་ཁྱད་
མེད། དེ་རིང་ངས་ཨ་ཁུ་ཁྱེད་ལ་བསྟན་མདུང་དར་དཀར་མཚོ་མོ་འདི་ཁྱེད་ལ་
འབུལ། ཁྱེད་ལ་ལ་འགྲོ་དུས་ལག་རྟེན་བྱེད། ཐུར་ལ་འགྲོ་དུས་རྐང་རྟེན་
བྱེད། ལྷག་པར་མཆོང་ལས་གྲུབ་པའི་བྱ་ངང་པའི་སེར་སྒོང་གཅིག་དང་སྒོམ་
ཆེན་ཨ་ཁུ་གཏིང་མེད་ཀྱིས་གནང་བའི་མུ་ཏིག་གི་སྒོ་ང་གཅིག་ཡོད་པས་འདི་
གཉིས་ཨ་ཁུ་ཁྱེད་ཀྱི་ཁོག་པར་བཅུག་དང་། ཁྱེད་ལམ་བར་དུ་མཁོ་བའི་དུས་
ཤིག་ཤར་ཡོང་གསུངས་ནས་དེ་གཉིས་ཨ་ཁུའི་ཁོག་ལ་བསྟིམས་པ་དང་། ཨ་ཁུ་
ཤར་ཕྱོགས་གླིང་གི་ས་ཆར་ཕྱིར་ལོག་སོང་།
གེ་སར་རྒྱལ་པོ་དང་། འབྲུག་མོ། མི་ཆུང་བཅས་ཕྱི་ཉིན་རི་རྩེར་ཉི་མ་



འབྲུག་མོས་ཧོར་གྱི་རི་མིང་དྲིས།
431
ཤར་བ་དང་བདུད་རི་མུན་པ་ཆུ་འཁྲིགས་ཀྱི་ལ་འགོར་འབྱོར། དེར་ཟ་འཐུང་
འཚིམ་པར་བྱས་པ་དང༌། འབྲུག་མོའི་བསམ་པར་སྟོད་རྒྱ་གར། སྨད་རྒྱ་
ནག བར་དབུས་གཙང་རུ་བཞི། ས་ཕྱོགས་གང་ལ་བལྟས་ཀྱང་ས་ཐག་རིང་
པོ་རང་མེད་པའི་རི་དཀར་པོ་དང་། དམར་པོ། ནག་པོ། སེར་པོ་བཅས་
ཡོད་པ་མཐོང་ནས་ས་དེར་སླེབས་ན་སེམས་དགའ། ལུས་སྐྱིད་པ་ཞིག་ཡོང་བ་
བསམ་ནས་འབྲུག་མོས་སྟོབས་ཀྱི་རྒྱལ་པོ་གེ་སར་དཔོན། ཐུགས་ང་ལ་གསོན་
དང་ཞུ་རྒྱུ་འགའ་རེ་གདའ། ད་རེས་ང་རང་ལ་དྲན་འཕྲུལ་ཨེ་འདྲ་ཡོད་ཟེར་
ནས་གླུ་རྟ་དགའ་སེང་དྲུག་འགྱུར་ལ་དྲངས་ནས་གླུ་འདི་སྐད་ཅིག་བླངས་སོ། །
གླུ་ཨ་ལ་ཐ་ལ་ཐ་ལ་རེད། །
ཐ་ལ་མོ་གླུ་ཡི་ལེན་ལུགས་རེད། །
གླུ་ཐེངས་གསུམ་ངག་གི་ལེན་ལུགས་རེད། །
དུས་དེ་རིང་ལྷ་ཞིག་འབོད་ལེ་འདི། །
གནས་རབ་ཆོས་སྐུའི་ཞིང་ཁམས་ནས། །
འོག་མིན་ཅན་གྱི་གནས་མཆོག་ནས། །
མ་མཁའ་སྤྱོད་ལྷ་མོས་ཐུགས་རྗེས་གཟིགས། །
དུས་གསུམ་ཆོས་སྐུའི་ཞིང་ཁམས་ནས། །
མ་རྒྱུད་རྡོ་རྗེ་ཕག་མོ་མཁྱེན། །
མཁྱེན་གཟིགས་འབྲུག་མོའི་གྲོགས་ལ་བྱོན། །
ལྷ་དེ་འདྲ་ཡན་ལ་འབོད་པ་མེད། །
ས་འདི་དང་ས་ངོ་མ་ཤེས་ན། །
བདུད་རི་མུན་པ་ཆུ་འཁྲིགས་རེད། །
ཡར་ཁམས་བྱང་མའི་ས་ཆ་རེད། །
སྨན་ང་འདྲ་ང་ངོ་མ་ཤེས་ན། །



432
བདུད་གླིང་གཡུལ་འགྱེད།
ཤར་གླིང་སེང་ལྕམ་འབྲུག་མོ་ཡིན། །
དེ་རིང་ཉི་མའི་ཕན་ཆོད་ལ། །
དཔོན་སེང་ཆེན་ཐུགས་སྤྲུལ་མང་དང་གཅིག །
སྨན་འབྲུག་མོ་སྣང་བ་མཐོ་དང་གཉིས། །
བློ་འདོད་པ་མེད་པས་སྐྱོན་འགའ་བྱུང་། །
ཁྱོད་སངས་རྒྱས་ཡིན་པ་ངོ་མ་ཤེས། །
གདམས་ངག་བདུད་རྩིའི་དོན་མ་རྟོགས། །
ལས་བརྩེ་གདུང་ཟབ་མོར་བར་ཆད་བྱུང་། །
དོན་དེ་ཚོར་བསམ་བློ་མང་ཙམ་བཏང་། །
ཕོ་དཔའ་བོར་ཇུས་སྤྲུལ་འཛོམས་ལེ་ཟེར། །
སྨན་བུ་མོར་བློ་ཁ་མང་ལེ་ཟེར། །
དཔེ་དོན་དེ་རིང་མཚུངས་ནས་བྱུང་། །
དཔོན་དགུང་ལོ་བཅུ་གསུམ་སོན་པའི་ཚུན། །
ལྷ་རྟ་རྐྱང་རྒོད་དཔོན་གྱིས་བཟུང༌། །
ཤེལ་བྲག་གཏེར་སྒོ་དཔོན་གྱིས་ཕྱེས། །
རྟ་རྒྱུག་རྒྱལ་འཇོག་དཔོན་གྱིས་མཛད། །
སྐུ་མདོག་མངོན་སུམ་དཔོན་གྱིས་བསྟན། །
སྐུ་གཟི་མདངས་ས་གཞི་ཀུན་ཏུ་ཁྱབ། །
ཚེ་སྔོན་མའི་བསྐོས་ཐང་བཟང་གདའ་བསམ། །
སྨན་འབྲུག་མོའི་འདུག་ཇུས་ཡག་གདའ་བསམ། །
བློ་མི་འགྱུར་སྐྱེས་བུ་ཁྱོད་ལ་གཏད། །
དཔོན་གེ་སར་སྐྱེས་བུ་རིན་པོ་ཆེ། །
སྐུ་མི་འགྱུར་ཕྱག་ན་རྡོ་རྗེ་ཁྱེད། །



འབྲུག་མོས་ཧོར་གྱི་རི་མིང་དྲིས།
433
ཐུགས་མི་འགྱུར་འཕགས་པ་སྤྱན་རས་གཟིགས། ། །
གསུང་མི་འགྱུར་ཐུགས་རྗེ་འཇམ་དཔལ་དབྱངས། །
རྗེ་རིགས་གསུམ་མགོན་པོའི་སྤྲུལ་པ་ཁྱེད། །
ཐུགས་རྩེ་གཅིག་འབྲུག་མོ་ང་ལ་གཟིགས། །
ང་འབྲུག་མོ་སྐྱེས་བུའི་ཇ་མ་ཡིན། །
ལུས་ངག་ཡིད་གསུམ་སྐྱེས་བུར་འབུལ། །
ཁྱེད་ད་ལོ་ཞལ་ངོ་བྱང་ལ་གཟིགས། །
བྱང་ཕོ་འདྲེར་ཐོད་མདའ་སྤྲོད་དགོས་གསུངས། །
ཤར་གླིང་ནས་ཐོན་ནས་ཟླ་གཅིག་སོང་། །
དུས་དེ་རིང་བདུད་རིའི་རྩེ་ལ་འབྱོར། །
གསོན་དང་སྐྱེས་བུ་རིན་པོ་ཆེ། །
ས་ཕ་གིར་རི་ཞིག་མཐོང་ཞེ་གདའ། །
རི་དཀར་དཀར་དཀར་གཏོར་བཤམ་འདྲ་གདའ། །
དཀར་གཏོར་འོ་མ་གསོལ་འདྲ་གདའ། །
རི་དེ་ཡི་རི་མིང་ཅི་འདྲ་ཟེར། །
རྨ་ལྷ་རི་ས་མ་མ་རེད་ཞེ། །
རི་དེ་གཤམ་ཆགས་པའི་སྡེ་ཚོ་ལ། །
སྡེ་དེ་ཡི་སྡེ་མིང་ཅི་འདྲ་ཟེར། །
སྡེ་དེ་ཡི་དཔོན་མིང་ཅི་འདྲ་ཟེར། །
ས་དེ་ན་སླེབས་ན་དགའ་གདའ་བསམ། །
ཡུལ་དེ་ན་སླེབས་ན་སྐྱིད་དོ་བསམ། །
དེ་ནས་རི་ཞིག་མཐོང་ཞེ་གདའ། །
རི་དམར་དམར་དམར་གཏོར་བཤམ་འདྲ་གདའ། །



434
བདུད་གླིང་གཡུལ་འགྱེད།
དམར་གཏོར་ཁྲག་དམར་གསོལ་འདྲ་གདའ། །
རི་དེ་ཡི་རི་མིང་ཅི་འདྲ་ཟེར། །
ཨ་མྱེ་རྨ་རྒྱལ་མ་རེད་ཞེ། །
རི་དེ་གཤམ་ཆགས་པའི་སྡེ་ཚོ་ལ། །
སྡེ་དེ་ཡི་སྡེ་མིང་ཅི་འདྲ་ཟེར། །
སྡེ་དེ་ཡི་དཔོན་མིང་ཅི་འདྲ་ཟེར། །
ཡུལ་དེ་ན་སླེབས་ན་དགའ་གདའ་བསམ། །
ས་དེ་ན་སླེབས་ན་སྐྱིད་དོ་བསམ། །
དེ་ནས་ལྟད་མོ་ཚུར་ལ་གཟིགས། །
རི་ནག་ནག་རྫ་རི་ཉིལ་འདྲ་གདའ། །
རྫ་རིར་དར་ནག་གསོལ་འདྲ་གདའ། །
རི་དེ་ཡི་རི་མིང་ཅི་འདྲ་ཟེར། །
སྒ་སྡེའི་སྒྲོགས་རི་མ་རེད་ཞེ། ། །
རི་དེ་གཤམ་ཆགས་པའི་སྡེ་ཚོ་ལ། །
སྡེ་དེ་ཡི་སྡེ་མིང་ཅི་འདྲ་ཟེར། ། །
སྡེ་དེ་ཡི་དཔོན་མིང་ཅི་འདྲ་ཟེར། །
ཡུལ་དེ་ན་སླེབས་ན་དགའ་གདའ་བསམ། །
ས་དེ་ན་སླེབས་ན་སྐྱིད་དོ་བསམ། །
དེ་ནས་ལྟད་མོ་ཕར་ལ་གཟིགས། །
གསེར་རྔ་གནམ་ལ་འཕྱར་འདྲ་གདའ། །
དར་སེར་ཡོལ་བ་བརྒྱབ་འདྲ་གདའ། །
རི་དེ་ཡི་རི་མིང་ཅི་འདྲ་ཟེར། །
གེར་འཚོའི་རི་དམར་མ་རེད་ཞེ། །



435 །
འབྲུག་མོས་ཧོར་གྱི་རི་མིང་དྲིས། །
རི་དེ་གཤམ་ཆགས་པའི་སྡེ་ཚོ་ལ། །
སྡེ་དེ་ཡི་སྡེ་མིང་ཅི་འདྲ་ཟེར། །
སྡེ་དེ་ཡི་དཔོན་མིང་ཅི་འདྲ་ཟེར། །
ཡུལ་དེ་ན་སླེབས་ན་དགའ་གདའ་བསམ། །
ས་དེ་ན་སླེབས་ན་སྐྱིད་དོ་བསམ། །
ཡིད་སྐྱིད་པའི་བློ་འཆར་དེ་དང་གཅིག །
ཁ་མགྱོགས་པའི་གླུ་ལེན་དེ་དང་གཉིས། །
སེམས་དཀར་བའི་ཡིད་གཏད་དེ་དང་གསུམ། །
ཅི་བསམ་ཅི་དྲན་སྐྱེས་བུར་ཞུས། །
དེ་རིང་གཏམ་གྱི་རྡོག་ཁ་ལ། །
བླ་མ་དགེ་འདུན་སངས་རྒྱས་ཆོས། ། །
ཆོས་སྐུའི་གདན་ས་འཛིན་པའི་དུས། །
གདམས་ངག་བདུད་རྩི་མ་ཤོར་ལེ། ། །
དེ་རིང་རྟེན་འབྲེལ་འགྲིགས་ནས་བྱུང་། །།
དཔོན་པོས་ཁྲིམས་འགོ་བཙན་པོ་བཟུང་། །
བཀའ་ཁྲིམས་ཉི་མ་གཞུང་གཤགས་ལ། །
བློན་ངན་སྡེ་དཀྲུག་མ་ཡོང་ལེ། །
དེ་རིང་རྟེན་འབྲེལ་འགྲིགས་ནས་བྱུང༌། །
རྒྱལ་པོས་མཚོན་ཁ་ཕོ་འདྲེར་གཏད། ། །
མེ་བཟས་དཔུང་སྡེབ་བྱེད་པའི་དུས། །
ངེད་གཉིས་དམ་ཚིག་མ་ཤོར་ལེ། །
དེ་རིང་རྟེན་འབྲེལ་འགྲིགས་ནས་བྱུང་། །
ཚེ་བསོད་ནམས་བསགས་པའི་ཨ་འབྲུག་ང་། །



436
བདུད་གླིང་གཡུལ་འགྱེད།
སྐུ་སེང་ཆེན་ཁྱེད་ཀྱི་ཇ་མར་བསྐོས། །
བཟས་ཞིམ་པོ་ཡོད་ན་མཉམ་བཟའ་བྱེད། །
ཆུ་སྔོན་མོ་ཡིན་ཀྱང་མཉམ་འཐུང་བྱེད། །
དཔོན་ཁྱེད་ལ་སྙུང་གཞི་མ་བྱུང་ན། །
སྨན་ཨ་འབྲུག་ང་ཡི་བསམ་དོན་གྲུབ། །
དེ་ཚོ་སྐྱེས་བུའི་ཐུགས་ལ་ཞོག །
གླུ་མཐོལ་བ་བྱུང་ན་བཟོད་པར་བཞེས། །
ངག་འཆལ་བ་བྱུང་ན་མཐོལ་ལོ་བཤགས། །
ཞེས་གླུ་དེ་ལྟར་ཕུལ་བ་དང་སྐྱེས་བུས་ཞལ་འཛུམ་ཙམ་གནང་ནས་ཨ་ཁ་ཁ་
འབྲུག་མོ་ཁྱོད་རང་མཐོང་འདོད་མང་བ་གཅིག ས་གཞིར་ལྟད་མོ་ཆེ་བ་་་
གཉིས། རི་རྒྱལ་རི་རྩེས་ལེན་གསུམ་དེ་ཚོ་སྔོན་མའི་བསྐོས་ཐང་རེད། སྔོན་
ལ་གོང་མ་ལྷ་ཡི་གནས་མཆོག་ནས་ཨ་ཁུ་འདྲེན་མྱེ་རྒྱལ་པོས་གནང་བའི་འབྲས་
ཆང་དེ་མཆོད་དང་ལོ་རྒྱུས་རིམ་བཞིན་ཞུ་རྒྱུ་ཡོད་གསུངས་ནས་འབྲས་ཆང་དེ་མི་
ཆུང་དང༌། འབྲུག་ མོ་བཅས་ ཁོང་མི་ རྟ་རྣམས་ཡིད་འཚིམ་པ་ཞིག་མཆོད།
ཡུད་ཙམ་སོང་ནས་སྐྱེས་བུས་གླུ་རྟ་འགག་མེད་རྡོ་རྗེའི་རང་སྒྲར་དྲངས་ནས་གླུ་
ཞིག་བཞེས་སོང་། །
གླུ་ཨ་ལ་ཐ་ལ་ཐ་ལ་རེད། །
ཐ་ལ་མོ་གླུ་ཡི་ལེན་ལུགས་རེད། །
དུས་དེ་རིང་ལྷ་ཞིག་འབོད་ལེ་འདི། །
ལྷ་ཡར་མཁྱེན་ཚངས་པ་དཀར་པོ་མཁྱེན། །
ལྷ་འཁོར་དུང་ཕྱུར་བཅོ་བརྒྱད་བསྐོར། །
དུས་དེ་རིང་སྐྱེས་བུའི་གྲོགས་ལ་བྱོན། །
ལྷ་བར་མཁྱེན་གཉན་ཆེན་སྐུ་ལྷ་མཁྱེན། །



འབྲུག་མོས་ཧོར་གྱི་རི་མིང་དྲིས།
437
གཉན་དམག་དགུ་ཁྲི་དགུ་འབུམ་བསྐོར། །
དུས་དེ་རིང་སྐྱེས་བུའི་གྲོགས་ལ་བྱོན། །
ལྷ་མར་མཁྱེན་ཀླུ་རྒྱལ་གཙུག་ན་མཁྱེན། །
ཀླུ་དམག་རྒྱ་མཚོ་འཁྱིལ་འདྲ་བསྐོར། །
དེ་རིང་སྐྱེས་བུའི་གྲོགས་ལ་བྱོན། །
ལྷ་དེ་འདྲ་ཡན་ལ་འབོད་པ་མེད། །
ས་འདི་དང་ས་ངོ་མ་ཤེས་ན། །
ཡར་ཁམས་བྱང་མའི་རི་བརྒྱུད་རེད། །
བདུད་རི་མུན་པ་ཆུ་འཁྲིགས་ཟེར། །
སྐྱ་ལོའི་སེང་ལྕམ་འབྲུག་མོ་གཅིག །
ཡང་སྒོས་མི་ཆུང་ཁ་བདེ་གཉིས། །
ལྟོས་དང་ལྟད་མོ་ཨེ་འདྲ་གདའ། །
ཡར་ཁམས་བྱང་གི་ས་ཆ་ལ། །
གནམ་ས་གཉིས་དེ་ཁ་ཞིག་སྦྱར། །
མུན་པ་ནག་པོས་ལམ་མི་གསལ། །
ལས་ངན་རླུང་པོས་རྒྱབ་ནས་དེད། །
དགའ་སྐྱིད་འཛོམས་ལུགས་ཅི་འདྲ་གདའ། །
ས་ཡེ་ན་སོང་ན་དགའ་རྒྱུ་གདའ། །
ཡུལ་དེ་ན་སོང་ན་སྡུག་རྒྱུ་གདའ། །
ལ་ཆེན་ཕོ་འདྲེའི་ཡུལ་མོ་ཆེར། །
སྟེང་ནས་མི་ཁྲག་ཆར་པ་འབབ། །
བར་ནས་རྣམ་ཤེས་བུ་ཡུག་འཚུབ། །
འོག་ནས་ཤ་རུལ་འབུ་སྲིན་རྒྱུག །



438
བདུད་གླིང་གཡུལ་འགྱེད།
ས་གཞི་ཐང་ཆེན་རུས་པས་བཀང་། །
དྲི་ངན་སྣ་ཚོགས་གང་སར་ཁྱབ། །
གཤིན་རྗེའི་ཤ་མཛོད་འདྲ་ལེ་དེ། །
ཕོ་འདྲེ་བདུད་ཀྱི་བཤས་ར་རེད། །
བདུད་ཡུལ་ཆགས་ལུགས་དེ་འདྲ་རེད། །
འདོད་གཡེར་སེང་ལྕམ་འབྲུག་མོ་ཁྱེད། །
ཕར་ལྟོས་དང་ལྟད་མོ་ཨེ་འདྲ་གདའ། །
རི་ཕ་གིའི་རི་མིང་མ་ཤེས་ན། །
རི་དེ་ཚོའི་རི་མིང་ང་ཡིས་ཤེས། །
ས་དེ་ཚོའི་ཆགས་ལུགས་ང་ཡིས་ཤེས། །
ཁྱེད་ཨ་ལྕམ་ཧོར་ལ་འགྲོ་འདོད་བྱུང་། །
གུར་དཀར་བདུད་དང་ལས་ངན་འཁོར། །
ལས་ངན་འཁོར་བའི་ཨ་འབྲུག་ཁྱེད། །
རྒས་པའི་གཉེར་མར་འཕྱི་རྒྱུ་མེད། །
བསྐོས་པའི་ལས་ལ་གཟུར་རྒྱུ་མེད། །
རྐྱེན་དང་ཆག་སྒོ་བུ་ལོན་གསུམ། །
འདོད་པ་མེད་དེ་སྔོན་གྱིས་བསྐོས། །
ད་ལྟོས་དང་ལྟད་མོ་ཨེ་འདྲ་གདའ། །
རི་དཀར་དཀར་དཀར་གཏོར་བཤམ་འདྲ་དེ།
དཀར་གཏོར་འོ་མ་གསོལ་འདྲ་དེ། །
རི་དེ་ཡི་རི་མིང་མ་ཤེས་ན། །
ཧོར་གུར་དཀར་དཔའ་ལུ་རྩེ་བརྒྱུད་རེད། །
སང་ཕར་དུས་ཀྱི་ད་ཚོད་ལ། །



439
འབྲུག་མོས་ཧོར་གྱི་རི་མིང་དྲིས།
རི་དེ་ཡི་རི་མིང་ཤེས་ས་ཡོད། །
ལྷ་དེ་ལ་མགོན་སྐྱབས་ཞུ་ས་ཡོད། །
རི་དེ་གཤམ་ཆགས་པའི་སྡེ་ཚོ་དེ། །
དམག་འཕྲུ་དཀར་ཅན་གྱི་སྒར་ས་རེད། །
སྡེ་དེ་ཡི་དཔོན་མོ་བྱེད་ས་ཡོད། །
སྡེ་དེ་ཡི་གྲལ་མགོར་སྡོད་ས་ཡོད། །
རྨ་ལྷ་རི་ས་མ་ཡོན་ཏན་དང་། །
ཧོར་གུར་དཀར་དཔའ་ལུ་རྩེ་བརྒྱད་གཉིས། །
རི་རྩེ་མོ་མི་གཅིག་ཁག་ཁག་ཡིན། །
དེ་ནས་ལྟད་མོ་ཕར་ལ་ལྟོས། །
རི་དམར་དམར་དམར་གཏོར་བཤམ་འདྲ་དེ། །
དམར་གཏོར་ཁྲག་དམར་གསོལ་འདྲ་དེ། །
རི་དེ་ཡི་རི་མིང་མ་ཤེས་ན། །
ཧོར་བཤན་པའི་ལྕོག་ལྷ་མཚལ་དམར་རེད། །
སང་ཕར་དུས་ཀྱི་ད་ཚོད་ལ། །
རི་དེ་ཡི་རི་མིང་ཤེས་ས་ཡོད། །
ལྷ་དེ་ལ་མགོན་སྐྱབས་ཞུ་ས་ཡོད། །
རི་དེ་གཤམ་ཆགས་པའི་སྡེ་ཚོ་དེ། །
དམག་འཕྲུ་དམར་ཅན་གྱི་སྒར་ས་རེད། །
སྡེ་དེ་ཡི་སྡེ་མིང་ཤེས་ས་ཡོད། །
སྡེ་དེ་ཡི་གྲལ་མགོར་སྡོད་ས་ཡོད། །
དཔོན་དེ་ཡི་རྒྱལ་མོ་བྱེད་ས་ཡོད། །
ཤར་གྱི་རྨ་ཆེན་སྤོམ་ར་དང་། །



440
བདུད་གླིང་གཡུལ་འགྱེད།
བཤན་པའི་ལྕོག་ལྷ་མཚལ་དམར་གཉིས། །
རི་རྩེ་མོ་མི་འདྲ་ཁག་ཁག་ཡིན། །
དེ་ནས་ལྟད་མོ་ཚུར་ལ་གཟིགས། །
རི་ནག་ནག་རྫ་རི་ཉིལ་འདྲ་དེ། །
རྫ་རིར་དར་ནག་གསོལ་འདྲ་དེ། །
རི་དེ་ཡི་རི་མིང་མ་ཤེས་ན། །
ཧོར་གུར་ནག་རྫ་རི་རྔམས་ཆེན་རེད། །
སང་ཕར་དུས་ཀྱི་ད་ཚོད་ལ། །
རི་དེ་ཡི་རི་མིང་ཤེས་ས་ཡོད། །
ལྷ་དེ་ལ་མགོན་སྐྱབས་ཞུ་ས་ཡོད། །
རི་དེ་གཤམ་ཆགས་པའི་སྡེ་ཚོ་དེ། །
དམག་འཕྲུ་ནག་ཅན་གྱི་སྒར་ས་རེད། །
སྡེ་དེ་ཡི་སྡེ་མིང་ཤེས་ས་ཡོད། །
སྡེ་དེ་ཡི་གྲལ་མགོར་སྡོད་ས་ཡོད། །
དཔོན་དེ་ཡི་རྒྱལ་མོ་བྱེད་ས་ཡོད། །
སྒ་སྡེའི་སྒྱོགས་རི་སྨུག་པོ་དང་། །
གུར་ནག་རྫ་རི་རྔམས་ཆེན་གཉིས། །
རི་རྩེ་མོ་མི་འདྲ་ཁག་ཁག་ཡིན། །
དེ་ནས་ལྟད་མོ་ཕར་ལ་གཟིགས། །
གསེར་རྔ་གནམ་ལ་འཕྱར་འདྲ་དེ། །
དར་སེར་ཡོལ་བ་བཏང་འདྲ་དེ། །
རི་དེ་ཡི་རི་མིང་མ་ཤེས་ན། །།
ཧོར་གུར་སེར་སྤང་རི་རྔམས་ཆེན་རེད། །



འབྲུག་མོས་ཧོར་གྱི་རི་མིང་དྲིས།
441
རི་དེ་གཤམ་ཆགས་པའི་སྡེ་ཚོ་དེ། །
དམག་འཕྲུ་སེར་ཅན་གྱི་སྒར་ས་རེད། །
སང་ཕར་དུས་ཀྱི་ད་ཚོད་ལ། །
རི་དེ་ཡི་རི་མིང་ཤེས་ས་ཡོད། །
ལྷ་དེ་ལ་མགོན་སྐྱབས་ཞུ་ས་ཡོད། །
སྡེ་དེ་ཡི་སྡེ་མིང་ཤེས་ས་ཡོད། །
སྡེ་དེ་ཡི་གྲལ་མགོར་སྡོད་ས་ཡོད། །
དཔོན་དེ་ཡི་རྒྱལ་མོ་བྱེད་ས་ཡོད། །
ཧོར་གུར་སེར་སྤང་རི་རྔམས་ཆེན་དང་། །
གླིང་དཀར་པོའི་གེར་འཛོ་རི་དམར་གཉིས། །
རི་དེ་ཡི་ཆགས་ལུགས་ཁག་ཁག་ཡིན། །
རྩེ་མོ་རྒྱས་ལུགས་ཁག་ཁག་ཡིན། །
ཧོར་རི་སྡེ་ཆགས་ལུགས་དེ་འདྲ་རེད། །
གུར་དཀར་རྒྱལ་པོའི་འདུག་གནས་རེད། །
གཏམ་སྙན་གདའ་ཨེ་བསམ་འབྲུག་མོ་སྨན། །
ཐུགས་སྐྱིད་གདའ་ཨེ་བསམ་ཨ་ལྕམ་མ། །
དེ་རིང་ང་རང་དཔོན་བློན་གསུམ། །
མི་འགྲོ་འདི་གར་བསྡད་ན་བསམ། །
སང་གི་ཉི་མ་རྩེ་ཤར་ཐོག །
འགྲོ་ལུགས་རིམ་བཞིན་བྱས་པས་ཆོག །
ཉོན་དང་འདྲ་མ་ཨེ་འདྲ་གདའ། །
ཡར་ཁམས་བྱང་མའི་རི་བརྒྱད་ལ། །
རྫ་རག་མཆུ་མ་དང་ཟངས་མཆུ་མ། །



442
བདུད་གླིང་གཡུལ་འགྱེད།
རྫ་རག་མཆུ་ཟངས་མཆུ་ཐུག་པའི་དུས། །
རླུང་ཟེར་མ་ཡིན་ཀྱང་ཐར་ས་མེད། །
ཁྱོད་མི་ཆུང་ཐར་ས་ག་ལ་ཡོད། །
བྱང་གི་འདམ་མཚོ་ཆེན་པོ་ལ། །
མཚོ་འདམ་མཚོ་མ་དང་ཁྲག་མཚོ་མ། །
མཚོ་དེ་ནང་མི་ནུབ་རྟ་ནུབ་རེད། །
རྒོད་ཐང་དཀར་ཡིན་ཀྱང་ཐར་ས་མེད། །
ས་དེ་ལ་འགྲོ་ས་ག་ན་ཡོད། །
དེ་རིང་གཏམ་གྱི་རྡོག་ཁ་ལ། །
ཁྱོད་མི་ཆུང་མ་སྡོད་ལོག་ནས་སོང་། །
དར་མི་གཅིག་དར་ཚོན་སྣ་ལྔ་ཡོད། །
ཁྱོད་མི་ཆུང་མཁོ་བའི་རྒྱུ་ཞིག་ཡིན། །
དར་ཁྱེར་ནས་རང་ཡུལ་མཐིལ་ལ་ལོག །
ལོག་ཤེས་ན་མི་ཆུང་མཁས་པ་ཡིན། །
རང་ཡུལ་ལོག་ན་སྲོག་མགོ་ཐོན། །
བྱང་ཡུལ་འགྲིམས་ན་ཆག་སྒོ་ཡོང༌། །
དེ་ཚོ་མི་ཆུང་ཡིད་ལ་ཞོག །
མ་གོ་ཡང་ཡང་སྐྱོར་རྒྱུ་མེད། །
ཅེས་གླུ་དེ་ལྟར་བཞེས་པ་དང་མི་ཆུང་གིས་བསམ་བློ་དྲུག་གསུམ་བཅོ་
བརྒྱད་བཏང་། བློ་རྩེ་ཉི་ཤུ་རྩ་ལྔ་བསྐོར། བློ་སྒོ་དགུ་བཅུ་གོ་དགུ་བཀྲམ་ནས་
ད་ལས་ཅི་འདྲ་བྱས་ན་དགའ། བྱང་ལ་ཕྱིན་ན་མི་ཐར། གླིང་ལ་ལོག་ན་ས་
ཐག་རྒྱང་། ད་དོ་ནུབ་སྐྱེས་བུས་ བཀའ་ གང་འདྲ་གནང་མིན་བལྟ་ དགོས་
བསམ་ནས་མི་ཆུང་གིས་ཤིང་བསྒྲུགས་ནས་ཇ་བསྐོལ། ཁོང་གསུམ་ ཞག་་་་



443
འབྲུག་མོས་ཧོར་གྱི་རི་མིང་དྲིས།
གཅིག་ལ་མགོ་དེར་བཞུགས། ཕྱི་ཉིན་ནམ་ལངས་པ་དང་སྐྱེས་བུས་མི་ཆུང་ལ་
ཁྱེད་རང་ཡུལ་དུ་ལོག་ན་རྟེན་འབྲེལ་ཤིན་ཏུ་ཆེན་པོ་ཡོད་གསུངས་ནས་བྱིན་
རླབས་བདུད་རྩི་མང་ཙམ་གནང་བས། མི་ཆུང་གིས་སེང་ཆེན་ལྷ་ཡི་རྒྱལ་པོར་
དད་གུས་ཆེན་པོས་ཕེབས་ལམ་ལ་བར་ཆད་མི་ཡོང་བའི་སྨོན་ལམ་འདེབས་པའི་
གླུ་ཞིག་ཕུལ་སོང་།
གླུ་ཨ་ལ་ཐ་ལ་ཐ་ལ་རེད། །
ཐ་ལ་མོ་གླུ་ཡི་ལེན་ལུགས་རེད། ། །
གླུ་ཐེངས་གསུམ་ངག་གི་འགུག་ལུགས་རེད། །
དུས་དེ་རིང་ལྷ་ཞིག་འབོད་ལེ་འདི། །
བྲག་རིར་རྟ་རྒྱུག་བྱེད་པའི་ལྷ། །
གྲུབ་ཐོབ་ཐང་སྟོང་རྒྱལ་པོ་མཁྱེན། །
བྲག་ལ་ཕུར་པ་རྒྱག་པའི་ལྷ། །
སློབ་དཔོན་པད་མ་འབྱུང་གནས་མཁྱེན། །
མཁྱེན་གཟིགས་ཨ་ཕོའི་གླུ་སྣ་དྲོངས། །
ས་འདི་དང་ས་ངོ་མ་ཤེས་ན། །
བདུད་རི་མུན་པ་ཆུ་འཁྲིགས་རེད། །
མི་ང་འདྲ་ང་ངོ་མ་ཤེས་ན། །
ང་ལ་བོད་ཕྲུག་མི་ཆུང་ཟེར། །
བོད་ཕྲུག་མི་ཆུང་ཟེར་དོན་དེ། །
ཕོ་ལོ་ལྔ་ལ་སོན་པའི་དུས། །
ལུས་སྟོབས་ཞན་ལ་གཟུགས་གཞི་ཆུང་། །
བོད་ཀྱི་བློན་ཆེན་མི་བཞི་ཡིས། །
ཞོ་ཟོ་གང་དང་བརྗེས་ལེ་རེད། །



444
བདུད་གླིང་གཡུལ་འགྱེད།
ཁ་སྣོན་ཁྲག་ཤ་བདུན་ཙམ་བརྒྱབ། །
ཁ་ཤས་ཁེ་ཐལ་ཁེ་ཐལ་ཟེར། །
ཁ་ཤས་ཕམ་ཐལ་ཕམ་ཐལ་ཟེར། །
ཁེ་ཕམ་ཅི་ཡིན་མ་ཤེས་ཀྱང༌། །
ཇོ་བོ་ཤཱཀྱ་མུ་ནེ་ལ། །
ཕྱག་དང་མཆོད་པ་འབུལ་བར་སོང་། །
ལམ་ཁའི་མི་ཡིས་གཏམ་འགའ་གླེང༌། །
ལ་ལས་བོད་ཕྲུག་བོད་ཕྲུག་ཟེར། །
རེ་འགས་མི་ཆུང་མི་ཆུང་ཟེར། །
བོད་ཕྲུག་མི་ཆུང་དེ་ནས་བཏགས། །
ཕོ་ལོ་བཅུ་གསུམ་སོན་པའི་དུས། །
ཤར་ཕྱོགས་གླིང་དཀར་སྟོད་ལ་ཡོང༌། །
སེང་ཆེན་བླ་མའི་གསོལ་དཔོན་བྱས། །
ལྷག་བསམ་ཞབས་ཏོག་ལེགས་པར་བསྒྲུབས། །
བོད་ཕྲུག་ཆུང་ཆུང་མི་ཆུང་ང་། ། །
ལུས་གྲུ་བཞི་གཟུགས་ཚད་མ་ལོན་ཀྱང་། །
གཏམ་གྲུ་བཞི་གདན་ལ་འདིང་མི་ཡིན། །
ཁ་ཆུང་པད་མའི་འཛུམ་མདངས་ནས། །
གཏམ་མཁས་པ་ཆུ་བོ་རྒྱུག་རྒྱུག་ཡིན། །
རིག་པ་གཡུ་ལུང་སྔོན་མོ་ནས། །
ཚིག་རྣོ་པོ་རྒྱ་གྲི་གཤག་གཤག་ཡིན། །
ཟངས་ཁོག་ཀུན་དགའ་རྭ་བ་ལ། །
གཏམ་ཡོན་ཏན་ལྷོ་སྤྲིན་འཚུབ་འཚུབ་ཡིན། །



འབྲུག་མོས་ཧོར་གྱི་རི་མིང་དྲིས།
445
རྩ་རྒྱུད་བཤད་རྒྱུད་མན་ངག་རྒྱུད། །
ཕྱི་མའི་རྒྱུད་བཅས་རྒྱུད་བཞི་དེ། །
མི་ཆུང་ལུས་ལ་ཚང་ནས་ཡོད། །
སྨན་བཟང་དྲུག་སྦྱོར་ཁ་བྱེད་མི་ཡིན། །
ནད་ཚ་གྲང་དབྱེ་བ་འབྱེད་མི་ཡིན། །
དེ་རིང་སྐྱེས་བུས་ལོག་དགོས་གསུངས། །
ཐབས་ཤེས་མེད་པའི་མི་ཆུང་ངས། །
གླིང་གི་བློན་འཁོར་གཞན་རྣམས་དང་། །
སྟག་རོང་དཔོན་པོ་ཁྲོ་ཐུང་ཁོང༌། །
གླིང་དཀར་སྟོད་ལ་ལོག་པའི་དུས། །
མི་ཆུང་མ་ལོག་སྡུག་གདའ་བསམ། །
སེང་ཆེན་བླ་མ་རིན་པོ་ཆེ། །
མི་ཆུང་རང་ཡུལ་ལོག་པའི་དུས། །
ལམ་ལ་བར་ཆད་མ་ཡོང་ལེ། །
རྐྱེན་དང་ཆག་སྒོ་མ་ཡོང་ལེ། །
སྐྱེས་བུ་ཁྱེད་ཀྱིས་ཐུགས་རྗེས་གཟིགས། །
གསོལ་བ་སྨོན་ལམ་འདེབས་རོགས་མཛོད། །
སྐྱེས་བུ་ཁྱེད་དང་འབྲུག་མོ་གཉིས། །
ལམ་ལ་བར་ཆད་མ་ཡོང་ལེ། །
སྨོན་ལམ་ང་ཡིས་འདེབས་པས་ཆོག །
དེ་རིང་མི་ཆུང་ཕྱིར་ལོག་བྱེད། །
ལམ་ལ་ཆག་སྒོ་ཨེ་ཡོང་བསམ། །
དཀར་སེར་དམར་ལྗང་དར་ཚོན་འདི། །



446
བདུད་གླིང་གཡུལ་འགྱེད།
མི་ཆུང་མཁོ་བའི་རྒྱུ་ཡིན་གསུངས། ། །
སེང་ཆེན་དཔོན་དང་འབྲུག་མོའི་ཞལ། །
གང་མྱུར་མཇལ་བའི་སྨོན་ལམ་ཡོད། །
སངས་རྒྱས་ཐུགས་ལ་དེ་ལྟར་བཞེས། །
གླུ་མཐོལ་བ་བྱུང་ན་བཟོད་པར་བཞེས། །
ངག་འཆལ་བ་བྱུང་ན་མཐོལ་ལོ་བཤགས། །
ཞེས་གླུ་དེ་ལྟར་ཕུལ་བ་དང་། སངས་རྒྱས་སྐྱེས་བུ་གེ་སར་གྱིས་མི་ཆུང་
ཧོར་ལ་འཆུག་པ་ཐུགས་མཁྱེན་ཀྱང་། སྐྱེས་བུས་མི་ཆུང་ཁྱོད་མིག་བཙུམས་
ནས་སོང་དང་སྐྱོན་མི་ཡོང་གསུངས། མི་ཆུང་བློ་ལ་མ་མོས་ཀྱང་ཅི་བྱེད་མེད་
པར་འདུག་པའི་སྐབས། སྲུ་ཨ་འབྲུག་གིས་ སྟོབས་ཀྱི་སྐྱེས་བུ་གེ་ སར་ཁྱོད།
ང་ཡི་ལས་ངན་སེར་པོ་ཧོར་ལ་ཡོད་ལེ་གསུངས། རི་རྒྱུས་མ་ཤེས་བཀའ་འདྲི་
ཞུས་པ་ལ། ཡུལ་དེ་ཚོར་སྐྱིད་སྣང་འཆར་ལེ་གསུངས། ལས་ངན་ལས་་་་
འབྲས་འཁོར་ལེ་གསུངས། གལ་སྲིད་དེ་འདྲ་འཆུག་ཟེར་ན། ཁྱེད་སྐྱེས་བུར་
ར་མདའ་ཅི་འདྲ་ཡོང་། ཟེར་ནས་འབྲུག་མོས་ལྟག་གཡུ་ཕྲེང་ཚང་གོང་མ་ནས་
གཡུ་ཆུང་ནམ་མཁའི་མདོག་ཆུང་དེ་མར་བླངས། གེ་སར་རྒྱལ་པོའི་ཕྱག་ཏུ་
ཕུལ་བ་དང་། དར་དཀར་པོ་ཡུག་གཅིག་གི་སྣེ་ནས་དྲངས་ཏེ་ཀླུ་ཞིག་བླངས་
སོ། །
གླུ་ཨ་ལ་ཐ་ལ་ཐ་ལ་རེད། །
ཐ་ལ་མོ་གླུ་ཡི་ལེན་ལུགས་རེད། །
དུས་དེ་རིང་ལྷ་ཞིག་འབོད་ལེ་འདི། །
ཤར་གཡུ་ལོ་བཀོད་པའི་ཞིང་ཁམས་ནས། །
གནས་འོག་མིན་ཅན་གྱི་ཕོ་བྲང་ནས། །
མཐོ་གསེར་ལོ་བརྩེགས་པའི་ཁྲི་སྟེང་ནས། །



447
འབྲུག་མོས་ཧོར་གྱི་རི་མིང་དྲིས།
དུང་ལོ་འབར་བའི་གདན་སྟེང་ནས། །
མ་རྗེ་བཙུན་སྒྲོལ་མ་དཀར་སྔོན་རྣམས། །
ཐུགས་རྗེའི་འོད་ཟེར་ང་ལ་གཟིགས། །
གླུ་ལེན་པའི་འགོ་མོ་བཟང་བར་ཤོག །
ས་འདི་དང་ས་ངོ་མ་ཤེས་ན། །
བདུད་རི་མུན་པ་ཆུ་འཁྲིགས་རེད། །
སྨན་ང་འདྲ་ང་ངོ་མ་ཤེས་ན། །
ཤར་མདོ་ཁམས་སེང་ལྕམ་འབྲུག་མོ་ཟེར། །
རྒྱལ་ཁམས་བུ་མོའི་མོ་ཕུད་ཡིན། །
འཛམ་བུ་གླིང་གི་རྒྱན་ཆ་ཡིན། །
བལྟས་པ་ཙམ་གྱིས་ཡིད་དབང་འཕྲོག །
ལྷ་ཡི་བུ་མོ་མངོན་སུམ་ཡིན། །
གླུ་འདི་ཡི་གླུ་ངོ་མ་ཤེས་ན། །
ང་འབྲུག་མོའི་དགའ་སེང་དྲུག་འགྱུར་རེད། །
སེང་ཆེན་བླ་མ་རིན་པོ་ཆེ། །
ཐུགས་རྗེའི་བླ་མེད་བྱིན་རླབས་གཅིག །
གསལ་གྲིབ་མེད་པའི་མངོན་ཤེས་གཉིས། །
སངས་རྒྱས་བསྟན་པའི་ཆོས་སྒྲ་གསུམ། །
དགྲ་བཞི་འདུལ་བའི་དཔའ་རྟགས་བཞི། །
ལྷོ་འཛམ་བུ་གླིང་ལ་གྲགས་པར་ཤོག །
དེ་རིང་སྐྱེས་བུ་ང་ལ་གསོན། ། །
རི་དཀར་དཀར་དཀར་གཏོར་བཤམ་འདྲ་དེ། །
ཧོར་གུར་དཀར་དཔའ་ལུ་རྩེ་བརྒྱད་གསུངས། །



448
བདུད་གླིང་གཡུལ་འགྱེད།
སང་ཕར་དུས་ཀྱི་ད་ཚོད་ལ། །
རི་དེ་ཡི་རི་མིང་ཤེས་ཡོང་གསུངས། །
ལྷ་དེ་ལ་མགོན་སྐྱབས་ཞུས་ཡོང་གསུངས། །
སྡེ་དེ་ཡི་གྲལ་འགོར་འཁོད་ཡོང་གསུངས། །
དཔོན་དེ་ཡི་རྒྱལ་མོ་བྱས་ཡོང་གསུངས། །
ལས་ངན་ཧོར་ལ་ཡོད་ལེ་གསུངས། །
ང་ཨ་ཆེན་ཧོར་ལ་འཆུག་ཟེར་ན། །
ཁྱེད་སེང་ཆེན་སྐྱེས་བུར་ཨེ་ཕན་བསམ། །
ང་འབྲུག་མོ་ར་མདར་འཁྲིད་རོགས་ཞུས། །
ལས་དེ་འདྲ་མི་ཡོང་སྐྱེས་བུས་གསུངས། །
ང་འབྲུག་མོ་ཕྱིར་ལོག་བྱས་པས་ན། །
ལས་ངན་པས་ཧོར་ལ་འཆུག་ལེ་གསུངས། །
ད་གང་འདྲ་བྱས་ན་དགའ་ལེ་རེད། །
རྒོད་ཚང་བྲག་ལ་ཆགས་ལེ་དེ། །
ལས་ཀྱི་བསྐོས་ཐང་ཡིན་ལེ་བསམ། །
འབྲུག་མོ་རྗེས་འབྲངས་བྱེད་ལེ་དེ། །
ཚེ་སྔོན་ལས་ཀྱིས་བསྐོས་ཐང་བསམ། །
དེ་རིང་ཉི་མའི་གདོང་གང་ལ། །
འབྲུག་མོ་ལྷན་ཅིག་མ་ཁྲིད་ན། །
ལས་ངན་གར་འཆུག་ཤེས་རབས་མེད། །
མཐོན་པོའི་བྲག་ལ་དཔེ་ཞིག་ལེན། །
རྒོད་ཚང་བྲག་ལ་ཆགས་ན་ཡང༌། །
རྡོ་རྗེའི་བྲག་ལ་ཡིད་གཏད་མེད། །



འབྲུག་མོས་ཧོར་གྱི་རི་མིང་དྲིས། །
449
བྲག་ལ་ཞིག་རལ་ཡོད་ལེ་རེད། །
རྒོད་ཚང་གང་བྱེད་ཤེས་རབས་མེད། །
མར་འབབ་ཆུ་ལ་དཔེ་ཞིག་ལེན། །
ཉ་མོ་ཆུ་ལ་ཆགས་ན་ཡང་། །
སྔོན་མོའི་ཆུ་ལ་ཡིད་གཏད་མེད། །
ཆུ་ལ་འཕར་ཆག་ཡོང་ལེ་རེད། །
ཉ་མོ་གང་འགྲོ་ཤེས་རབས་མེད། །
གླིང་དཀར་སྟོད་ཀྱི་འབྲུག་མོ་ང་། །
ལ་ཆེན་ཧོར་ལ་འཆུག་ཟེར་ན། ། །
ཐབས་མེད་གསེར་གྱི་གའུ་འདི། །
ཡ་ཁ་སྐྱེས་བུའི་མགུལ་ལ་བཞེས། །
མ་ཁ་འབྲུག་མོའི་སྐེ་ལ་འདོགས། །
གའུའི་ཆ་ཁ་འགྲིགས་པའི་དུས། །
སེང་ཆེན་ར་མདར་བྱོན་པའི་རྟགས། །
དེ་དུས་ཡིད་གཏད་ཁྱེད་ལ་བྱེད། །
ང་ལ་གསེར་གདུབ་ཆ་གཅིག་ཡོད། །
གསེར་གདུབ་པད་མ་རང་ཤར་འདི། །
ཡ་ཁ་སྐྱེས་བུའི་ཕྱག་ལ་བཞེས། །
ཡ་ཁ་ཨ་འབྲུག་ལག་ཏུ་གྱོན། །
གསེར་གདུབ་ཆ་ཁ་འགྲིགས་པའི་དུས། །
སེང་ཆེན་ར་མདར་བྱོན་པའི་རྟགས། །
དེ་དུས་ཡིད་གཏད་ཁྱེད་ལ་བྱེད། །
ང་ལ་མཛུབ་རྒྱུན་ཆ་གཅིག་ཡོད། །



450
བདུད་གླིང་གཡུལ་འགྱེད།
བཻཌཱུརྱ་ཡི་མཛུབ་རྒྱན་འདི། །
ཡ་ཁ་སྐྱེས་བུའི་ཕྱག་ལ་བརྒྱུས། །
ཡ་ཁ་འབྲུག་མོའི་མཛུབ་མོར་བརྒྱུས། །
མཛུབ་རྒྱན་ཆ་ཁ་འགྲིགས་པའི་དུས། །
སེང་ཆེན་ར་མདར་བྱོན་པའི་རྟགས། །
དེ་དུས་ཡིད་གཏད་ཁྱེད་ལ་བྱེད། །
དེ་རེད་དམ་མ་རེད་སེང་ཆེན་དཔོན། །
གླུ་མཐོལ་བ་བྱུང་ན་བཟོད་པ་བཞེས། །
ངག་འཆལ་བ་བྱུང་ན་མཐོལ་ལོ་བཤགས། །
ཞེས་གླུ་དེ་ལྟར་ཕུལ་བ་དང་སྟོབས་ཀྱི་གེ་སར་རྒྱལ་པོའི་ཐུགས་ལ་འབྲུག་
མོར་ཧོར་བདུད་གུར་དཀར་རྒྱལ་པོའི་བདུད་གྲིབ་མ་ཕོག་ན་འབྲུག་མོས་ཟེར་
བའི་གཏམ་དེ་བདེན་དགོངས་ནས་རྒྱན་ཆ་དེ་རྣམས་ཆ་འགྲིག་ཡོང་བ་ངས་བྱས་
ཆོག གལ་ཏེ་འབྲུག་མོ་ཁྱེད་སེར་པོ་ཧོར་ལ་འཆུག་ཟེར་ན་ངས་ར་མདར་མི་
ཡོང་དཔེ་མི་སྲིད། ཡོང་ལུགས་ལོ་རྒྱུས་ཨེ་འདྲ་ཡོད་ཅེས་སྐྱེས་བུས་ཕྱིས་ཧོར་ལ་
འབྲུག་མོ་སྐྱོབ་པར་ཕེབས་ཚུལ་གྱི་ཞིབ་ཕྲའི་ལུང་བསྟན་གྱི་གླུ་ཞིག་འགག་མེད་རྡོ་
རྗེའི་རང་སྒྲར་དྲངས་ནས་བཞེས་པ་དང་། མི་ཆུང་གི་བསམ་པར་ད་གང་འདྲ་
བྱས་ཀྱང་ཧོར་ཡུལ་ལ་མི་འཆུག་པའི་ངེས་པ་མེད་གདའ། ལྷག་པར་དུ་སེང་
ཆེན་རྒྱལ་པོའི་བཀའ་ལ་གཞིགས་ན་ཡག་པོ་ཞིག་ཡོང་བཟོ་རྩ་བ་ནས་མེད་གདའ་
བསམ་ནས་སྡུག་སྣང་གིས་སྐྱེས་བུར་ཕྱག་ཕུལ་བ་དང༌། ཐབས་མེད་ཕྱིར་ལོག་
པའི་ལམ་དུ་ཞུགས་ནས་རིམ་བཞིན་བྱོན། ། །།



451
ལེའུ་བཅུ་གསུམ་པ།
མི་ཆུང་ལམ་འཛོལ་ཧོར་ལ་གྱུར། །
གེ་སར་མི་རྟ་འཇའ་ལྟར་ཡལ། །
སྤྱང་ཀིས་འབྲུག་མོ་གླིང་ལ་དྲངས། ། །
གླིང་རྗེས་བྱང་གི་འདམ་མཚོ་གཤགས།
ཉིན་དགོང་ཁ་ཙམ་ལ་བྱང་གི་མུན་པ་ཆུ་འཐུང་གི་འགྲམ་དུ་འབྱོར་ན་ཡང་
མཚན་མོའི་མུན་པས་ས་གཞི་ཡོངས་སུ་བཀབ་པས་མི་ཆུང་འགྲོ་ཐབས་བྲལ།
ཕྱི་ཉིན་ནམ་ཁ་ལང་དུས་རི་ཀླུང་མེད་པ་ཁ་བས་བཀབ། མི་ཆུང་ཡང་གངས་
ནས་མ་ཐར་བར་ས་དེར་ལུས་པའི་རིང་། ཧོར་གྱི་བླ་མ་གཉིད་མེད་ཨ་མཆོད་
གུ་རུ་དང་ཧོར་བརྒྱ་ཤི་བླ་མ་སྟོང་ལོག་གཉིས་ཀྱིས་གུར་དཀར་རྒྱལ་པོ་ཕོ་ཡུགས་
སུ་ལུས་ནས་ལོ་འགའ་སོང་བས་བླ་མ་གཉིས་ཀྱིས་མོ་ལུང་རྩིས་གསུམ་བསྐོར།
གུར་དཀར་གྱི་མདུན་སར་བཅར་ནས་རྒྱལ་པོ་ཁྱེད་ལ་བཙུན་མོ་མཛེས་ཤིང་ཡིད་
དུ་འོང་བ་ཞིག་འགུགས་དགོས་ན། སང་གི་ཉི་མ་སྔ་ཤར་ཐོག་བློན་གོ་ཆོད་
སྡིག་གཅོད་བཤན་པ་དང་། སྟོབས་ཆེན་གླང་པོ་ཁྲོ་འབར། ཤེད་ཆེན་རི་བོ་
དཔུང་ལེན། པཱ་དུར་མཆོང་ལྷ་སྨུག་པོ། མདའ་སྐྱེན་ཨ་ལྔ་མཐེབ་དྲུག་་་་
བཅས་བློན་ལྔ་རྫ་རི་རྔམས་ཆེན་ཕ་ཁར་མངགས་དང༌། དེ་གར་མི་ཕོ་དུག་
ཚེར་ལ་མེ་ཏོག་འཁྲུངས་པ་འདྲ་བ་ཞིག་ཁ་བའི་དཀྱིལ་ལ་ལུས་འདུག་པས་གཏམ་



452
བདུད་གླིང་གཡུལ་འགྱེད།
སྙན་པོ་ཞིག་མི་དེར་ཤོད་རྒྱུ་ཡོད་ཅེས་མོ་ལུང་དང་རྩིས་ནང་གསལ་ལོ་ཞེས་ཞུས།
ཧོར་རྗེ་གུར་དཀར་རབ་ཏུ་དགའ་ནས་བཤན་རྒོད་ལྔ་མྱུར་དུ་བཀུག་ནས་
ན་རེ། ངེད་བླ་མ་གཉིས་ཀྱི་མོ་ལུང་ལ་བལྟས་ན་རྫ་རི་རྔམས་ཆེན་གྱི་ཕ་ཁར་ང་
ལ་གོ་ཆོད་པའི་མི་ཞིག་ཡོད་བཟོ་འདུག ཁྱེད་རྣམས་ལ་མོར་ས་དེར་སོང་ནས་
བྱ་བ་ལོ་རྒྱུས་ཅི་གདའ་བལྟ་བར་སོང་ཞེས་བཀའ་ཕབ་པ་དང་། བཤན་རྒོད་
ལྔ་པོ་མགྱོགས་མྱུར་སོང་ནས་རྫ་རི་རྔམས་ཆེན་གྱི་རི་རྒྱབ་ཏུ་སླེབས་དུས་རི་རྩེར་
འབྲོང་ཁ་ཤས་ཡོད་པ་མཐོང་བ་དང༌། བློན་འགའ་ཤས་འབྲོང་གི་སར་རྒྱུགས།
བཤན་པ་དམར་པོས་མུ་མཐུད་སོང་བས་རྒྱང་ཙམ་ཞིག་ལ་མི་རྟ་གཉིས་ཡོད་པ་
མཐོང་། བཤན་པས་མྱུར་དུ་མི་དེའི་ཐད་དུ་སོང་བ་དང་། དེར་མི་ཆུང་གིས་
རྟ་ཆུང་ག་མ་གཟིག་མགོ་བཞོན་ནས་ལམ་ངོ་མ་ཤེས་པར་ཕར་བལྟ་ཚུར་བལྟ་
བྱེད་བཞིན་བསྡད་ཡོད་པས་བཤན་པ་དམར་པོས་མི་ཕོ་དེའི་གམ་དུ་སོང་ནས་ཡ་
ཉོན་དང་ཕ་ཡི་བུ། ཕོ་མི་དམར་རྟ་དམར་སྐྱ་ལེབ། མི་ཆུང་རྟ་ཆུང་འགྲིགས་པོ་
མ། སྒ་ཆུང་མི་ཆུང་མཐུན་པོ་མ། མི་ཁྱོད་ལ་མི་མིང་ཅི་འདྲ་ཟེར། རྟ་དེ་
ལ་རྟ་མིང་ཅི་འདྲ་ཟེར་ཞེས་བཤན་པས་གླུ་འདི་སྐད་བླངས་སོ། །
གླུ་ཨ་ལ་ཐ་ལ་ཐ་ལ་རེད། །
ཐ་ལ་མོ་གླུ་ཡི་ལེན་ལུགས་རེད། །
གླུ་ཐེངས་གསུམ་ངག་གི་འབོད་ལུགས་རེད། །
དུས་དེ་རིང་ལྷ་ཞིག་འབོད་ལེ་འདི། །
ལྷ་གནམ་ཐེལ་བར་ཐེལ་ས་ཐེལ་གསུམ། །
མ་གཡེངས་ཨ་ཕོའི་དཔུང་རོགས་མཛོད། །
ས་འདི་དང་ས་ངོ་མ་ཤེས་ན། །
ཧོར་གུར་ནག་རྫ་རི་རྔམས་ཆེན་རེད། །
སོལ་རི་ནག་པོའི་གདོང་ཟུར་རེད། །



མི་ཆུང་ལམ་འཛོལ་ཧོར་ལ་གྱུར།
453
ཕོ་ང་འདྲ་ང་ངོ་མ་ཤེས་ན། །
ཕོ་ང་འདྲ་ང་ངོ་ལོས་ཀྱང་ཤེས། །
ཨ་ཆེན་ཧོར་གྱི་རྒྱལ་ས་ནས། །
རྭ་དུག་མཁར་དགུའི་མར་གཤམ་ནས། །
ཕུ་ལུང་རྡོ་རྗེའི་བྲག་སྟེང་ནས། །
མཛོ་མོ་རུ་རྫོང་མཁར་ནང་ནས། །
སྡིག་སྤྱོད་བཤན་པ་དམར་པོ་ཟེར། །
མི་གསོན་པོ་གསོན་པོར་གཏོང་ལེ་མིན། །
མི་གཏོང་རྩ་བ་བཤད་པས་ན། །
ཨ་ཆེན་ཧོར་གྱི་ས་ཆ་ལ། །
ཆོས་མ་ཎི་བཏོན་ན་ཉེས་ཅན་ཡིན། །
མ་ཎི་མོ་གཅིག་བཏོན་པས་ན། །
ཉེས་པ་རྟ་རེ་འགེལ་ལེ་ཡིན། ། །
སྡིག་པ་ཤིག་གཅིག་བསད་པས་ན། །
དཔའ་དར་མཛོ་རེ་སྤྲོད་ལེ་རེད། །
ཁོ་རེ་ཉོན་དང་དམར་པོ་སྐྱ། །
ཕོ་ཁྱེད་ཀྱི་མིང་ལ་ཅི་འདྲ་ཟེར། །
རྒྱབ་ཀྱི་ཕ་མིང་ཅི་འདྲ་ཟེར། །
མདུན་གྱི་མ་མིང་ཅི་འདྲ་ཟེར། །
སྐྱེ་བ་རིགས་རྒྱུད་ག་ནས་ཡིན། །
ལུས་གྲུ་བཞིའི་གོ་ཆ་བསྐོར་ལུགས་དེ། །
ཐག་རིང་པོའི་མི་ཞིག་ཡིན་བཟོ་གདའ། །
མི་ཆུང་ཆུང་གོ་ཆ་བཙན་པོ་མ། །



454
བདུད་གླིང་གཡུལ་འགྱེད།
རྟ་ཆུང་ཆུང་བང་ཁ་བདེ་པོ་མ། ། །
ཁྱེད་མི་གཅིག་རྟ་གཅིག་འགྲིགས་པོ་མ། །
རྡོག་བདེ་མོའི་མི་ཞིག་ཨེ་ཡིན་ཞེ། །
དཔེ་བཞག་ན་འདྲ་མ་འདི་འདྲ་གདའ། །
ལུང་ཆུང་ཆུ་སྒྲ་ཆེ་ལེ་དེ། །
ཕུ་ཡི་གངས་རི་མཐོ་བས་ཟེར། །
མར་འགྲིལ་རྦབ་རྡོའི་ཤུགས་དྲག་དེ། །
རི་ཡི་གཡང་གཟར་ཆེ་བས་ཟེར། །
ཡུལ་ཕྱོགས་ག་ནས་ཡོང་མི་ཡིན། །
ས་ཕྱོགས་གང་དུ་འགྲོ་ལེ་ཡིན། ། །
དྲང་པོའི་གཏམ་ཞིག་ང་ལ་ཤོད། །
ཅེས་གླུ་དེ་ལྟར་བླངས་པ་དང་མི་ཆུང་གིས་བཤན་པ་དམར་པོ་ཁྱོད་ཀྱིས་
བཤད་པའི་གཏམ་དེ་བདེན། ང་ནི་གླིང་རྗེ་སྟོབས་ཀྱི་རྒྱལ་པོ་ཡར་ཁམས་བྱང་
གི་ཡུལ་དུ་ཕེབས་སྐྱེལ་ཞུས་ནས་གླིང་དཀར་ཕྱོགས་སུ་ལོག་འགྲོ་བ་ཡིན་པས་ལམ་
བར་ཁ་བ་བབ་པས་ལམ་ངོ་མི་ཆོད། ཁྱོད་ཀྱིས་ང་ལ་ལམ་རྒྱུས་ཤིག་མཛོད་
ཅེས་མི་ཆུང་གིས་བཤན་པར་གླུ་འདི་ཕུལ་སོང་།
གླུ་ཨ་ལ་ཐ་ལ་ཐ་ལ་རེད། །
ཐ་ལ་མོ་གླུ་ཡི་ལེན་ལུགས་རེད། །
གླུ་ལེན་ན་སངས་རྒྱས་བསྒོམས་ནས་ལེན། །
ངག་འགུགས་ན་ཆོས་སྐུ་བསྒོམས་ནས་སྒུག
དུས་དེ་རིང་ལྷ་ཞིག་འབོད་ལེ་འདི། །
ལྷ་ཆོས་སྐུ་ལོངས་སྐུ་སྤྲུལ་སྐུ་གསུམ། །
བྱིན་རླབས་ཅན་གྱི་ལྷ་གསུམ་མཁྱེན། །



455
མི་ཆུང་ལམ་འཛོལ་ཧོར་ལ་གྱུར།
མཁྱེན་གཟིགས་ཨ་ཕོའི་གླུ་སྣ་དྲོངས། །
ས་འདི་ཡི་ས་ངོ་མ་ཤེས་ན། །
བྱང་གི་མུན་པ་ཆུ་འགྲམ་རེད། །
ལུང་པ་གསུམ་གྱི་སུམ་མདོ་རེད། །
ཁ་བ་ཆེན་པོ་བབས་ནས་གདའ། །
གར་འགྲོ་གང་བྱོན་མ་ཤེས་གདའ། །
ལས་ཅི་འདྲ་བྱས་ན་དགའ་རྒྱུ་རེད། །
མི་ང་འདྲ་རྩ་བ་བཤད་པས་ན། །
སྐྱེ་བ་ཚུར་ལ་མ་ལེན་དུས། །
བྲག་ལ་རྟ་རྒྱུག་བྱེད་མི་དེ། །
གྲུབ་ཐོབ་ཐང་སྟོང་རྒྱལ་པོ་ཟེར། །
ད་ལྟ་སྐྱེ་བ་འགོག་ལ་བླངས། །
འགོག་རྭ་ལོ་སྟོན་པའི་ཚ་བོ་ཡིན། །
ཐང་སྟོང་རྒྱལ་པོའི་སྤྲུལ་པ་ཡིན། །
མི་ང་ལ་མི་ཆུང་ཁ་བདེ་ཟེར། །
རྗེ་གེ་སར་རྒྱལ་པོའི་གསོལ་དཔོན་ཡིན། །
དཔོན་གེ་སར་བྱང་ལ་ཕེབས་སྐྱེལ་ཞུས། །
ང་མི་ཆུང་ཕྱིར་ལོག་བྱེད་པའི་དུས། །
ལམ་ནོར་ལམ་འཛོལ་འཁོར་ནས་ཐལ། །
ས་འཁོར་བའི་མི་ལ་བཤན་རྒོད་ཐུག །
ཁྱེད་མི་གསོན་གསོད་པའི་དཔའ་བོ་རེད། །
ཕོ་མི་ཤ་ཟ་བར་རྒོད་ན་ཡང་། །
ལས་སྡིག་པ་ཡིན་ལེ་ཤེས་ས་འདྲ། །



456
བདུད་གླིང་གཡུལ་འགྱེད།།
ང་མི་ཆུང་མ་གསོད་སྡིག་པ་ཆེ། །
རམ་ཟླ་བའི་ཚེས་བཟང་བཅོ་ལྔ་རེད། །
མི་མ་གསོད་མཐེ་བོང་དར་གྱིས་གཏུམ། །
དུས་དེ་རིང་ཉི་མའི་གདོང་གང་ལ། །
ལག་ཐལ་མོ་སྦྱར་ནས་སྡིག་བཤགས་བྱེད། །
ཁྱོད་བཤན་རྒོད་ང་ལ་དཔེ་ཞིག་ལེན། །
དཔེ་དང་དོན་གཉིས་མ་མཚུངས་གདའ། །
ཆུ་ཆུང་འུར་སྒྲ་ཆེ་ལུགས་དེ། །
ཕུ་ལ་གངས་རི་མཐོ་ལུགས་ཟེར། །
ང་མི་ཆུང་གོ་ཆ་བཙན་པོ་དེ། །
ལམ་ཐག་རིང་འགྲོ་མིའི་ཆ་ལུགས་རེད། །
རྟ་འདོ་ཆུང་བང་ཁ་བདེ་པོ་དེ། །
ཐག་རིང་པོའི་ལམ་ལ་འགྲོ་བདེ་རེད། །
ང་མི་གཅིག་རྟ་གཅིག་ས་འདིར་ལྷགས། །
སྟབས་ཉེས་ཁ་བས་ལམ་ཁ་འཛོལ། །
ཐབས་མེད་མི་རྟ་ས་འདིར་ལུས། །
སྟབས་ལེགས་བཤན་རྒོད་ང་ལ་ཐུག །
ལམ་སྟོན་བཤན་པ་ཁྱོད་ལ་བབ། །
རང་ཡུལ་གླིང་ལ་ཅི་འདྲ་ལོག ། །
ང་ལ་དར་དམར་ཡུག་གཅིག་ཡོད། །
དེ་རིང་ཕོ་རྒོད་བཤན་པར་ཕུལ། །
གཏམ་དྲང་པོ་ཤོད་པའི་དཔའ་དར་གྱིས། །
གླུ་གོ་ན་མི་ཆུང་ལམ་སྟོན་མཛོད། །



མི་ཆུང་ལམ་འཛོལ་ཧོར་ལ་གྱུར།
457
མ་གོ་གླུ་ལ་སྐྱོར་རྒྱུ་མེད། །་
ཅེས་ གླུ་དེ་ལྟར་བླངས་པ་དང༌། བཤན་པའི་བསམ་པར་ཧོར་གུར་་་་
དཀར་རྒྱལ་པོའི་མདུན་སར་ཐེའུ་རང་བླ་མ་གཉིས་ཀྱིས་མོ་རྩིས་བྱས་པར་་་་་
གཞིགས་ན། དེ་རིང་གླིང་ཕྲུག་འཕྲད་པ་དང་དོན་མཐུན། ལྷག་པར་དུ་
གུར་དཀར་རྒྱལ་པོ་གླིང་དཀར་སེང་ལྕམ་འབྲུག་མོ་དགོས་འདོད་ཀྱི་རྟགས་ཕོ་ཉ་
བའི་རྨི་ལམ་ནས་ཀྱང་ཤེས་ཐུབ། ལས་དེ་འདྲ་བྱུང་ན་ཧོར་གླིང་བར་ལ་འཁྲུག་
རྒྱུ་ཐག་ཆོད། ཧོར་གླིང་གྱོད་ཀྱི་གཞི་མ་ལ་ཧོར་སྡེ་མེ་འབུད་ཤུལ་ཐལ་བ་ཙམ་
ཡང་མེད་པ་ཞིག་ཡོང་བའི་ཆག་སྒོ་རིམ་བཞིན་ཡོད་པ་ཡིད་ལ་ཤར་ནས་མི་ཆུང་
ལ་ན་རེ། མི་ཆུང་ཕྱིར་ལོག་བྱེད་མི་ཡིན་ན་སྐྱ་ཀ་ཁྲ་བཙས་ཀྱི་ལ་རྒྱབ་ནས་སོང་
དང༌། ཤར་གླིང་དཀར་ཡུལ་ལ་ཉེ་མོ་ཡིན། ཁྱེད་ལ་མོར་མ་སོང་ན་ངའི་
མཇུག་ཏུ་མི་སྡུག་པོ་འགའ་ཡོད་ཅེས་བཤད་པ་དང་། མི་ཆུང་གིས་དྲིན་ཆེ་
ཞེས་བཤད་ནས་ལམ་དུ་ཞུགས།
བཤན་རྒོད་ཀྱིས་ཁ་ཕར་གཏད་ནས་སོང་བ་དང་མཉམ་དུ་རྒྱང་ཙམ་ཞིག་
ཏུ་ཤྭ་བ་གཅིག་ཡོད་པ་དེར་མདའ་ཞིག་འཕངས་པ་དང་། ཤཱ་རོ་རྟ་ལ་བཀལ་
ནས་ སོང་ བའི་ལམ་ དུ་ སྟོབས་ཆེན་ཁྲོ་འབར་དང་། ཤེད་ཆེན་གཉིས་ཐུག།
ཁོང་གཉིས་ཀྱིས་བཤན་པར་ཡ་ཨ་ཕོ་བཤན་པ་ལགས། ཕར་ངོས་ལ་ཅི་གདའ་
ཁྱོད་ཀྱིས་གླུ་ལེན་ཞེ་གདའ་ཟེར་བར་བཤན་པས་ངས་རི་མགོ་མཐོ་བའི་རྩེ་མོ་
ནས་རི་བརྒྱ་ཀླུང་བརྒྱུར་མཐོང་སྣང་གིས་གླུ་ཞིག་བླངས་པ་ཡིན། ད་ང་རང་
གསུམ་ཤྭ་བའི་ཤ་བཟས་ནས་འདུག་ཟེར་ཡང་། སྟོབས་ཆེན་གླང་པོ་ཁྲོ་འབར་
གྱིས་ཤེད་ཆེན་ལ་མིག་བརྡ་ཞིག་བྱས་ནས་ཨ་ཕོ་བཤན་པས་དེ་རིང་ངེད་གཉིས་
ལ་གསང་བ་ཞིག་བྱས་ལེ་འདྲ། ཡིན་ལུགས་ལོ་རྒྱུས་འདྲ་ཨེ་ཡོད་ཟེར་ནས་
སྟོབས་ཆེན་གྱིས་གླུ་འདི་བླངས་སོ། །
གླུ་ཨ་ལ་ཐ་ལ་ཐ་ལ་རེད། །



458
བདུད་གླིང་གཡུལ་འགྱེད།
ཐ་ལ་མོ་གླུ་ཡི་ལེན་ལུགས་རེད། །
གླུ་ཐེངས་གསུམ་ངག་གི་འགུག་ལུགས་རེད། །
མཐོ་ནམ་མཁའ་གཡང་གི་ར་བ་ནས། །
ལྷ་ཡར་མཁྱེན་གནམ་ཐེལ་དཀར་པོ་སྐྱ། །
གནམ་ཐེལ་དཀར་པོ་རག་དཀར་སྐྱ། །
དཔོན་ཨ་གནམ་དབུ་འཕངས་མཐོ་བར་ཤོག །
ལྷ་བར་མཁྱེན་བར་ཐེལ་ཁྲ་བོ་སྐྱ། །
བར་ཐེལ་ཁྲ་བོ་རག་ཁྲ་སྐྱ། ། །
ཕ་ཨ་གནམ་སྐུ་ཚེ་བརྟན་པར་ཤོག །
ལྷ་མར་མཁྱེན་ས་ཐེལ་ནག་པོ་སྐྱ། །
ས་ཐེལ་ནག་པོ་ར་ནག་སྐྱ། །
རྗེ་ཨ་གནམ་བསྟན་པ་ཚུགས་པར་ཤོག །
ཧོར་སེར་དཔུང་དམག་བཟང་བར་ཤོག །
ཧོར་སྡེ་བདེ་སྐྱིད་འཛོམས་པར་ཤོག །
ས་འདི་དང་ས་ངོ་མ་ཤེས་ན། །
ཧོར་གུར་ནག་རྫ་རི་རྔམས་ཆེན་རེད། །
གུར་ནག་རྒྱལ་པོའི་མགོན་རི་རེད། །
གནམ་ཐེལ་བར་ཐེལ་ས་ཐེལ་གསུམ། །
གསོལ་བའི་ཕོ་ལྷ་རིགས་གསུམ་ཡོད། །
མི་ང་འདྲ་ང་ངོ་མ་ཤེས་ན། །
ང་འདྲ་ང་ངོ་ལོས་ཀྱང་ཤེས། །
མཛོ་མོ་རུ་རྫོང་མཁར་ནང་ནས། །
ཕ་སྡིག་པ་ར་ཙའི་བུ་ལྔའི་ནང་། །



459
མི་ཆུང་ལམ་འཛོལ་ཧོར་ལ་གྱུར།
བུ་ཆེ་བའི་ནང་ནས་ཆུང་བ་ཡིན། །
ཆུང་བའི་ནང་ནས་ཆུང་ཤོས་ཡིན། །
ཡིན་པའི་ལོ་རྒྱུས་བཤད་པས་ན། །
མི་ང་ལ་སྟོབས་ཆེན་ཁྲོ་འབར་ཟེར། །
ཕོ་ལོ་དྲུག་གསུམ་བཅོ་བརྒྱད་ཐོག །
ཡར་འགྲོ་རག་དཀར་རྫ་ལ་སོང༌། །
འབྲོང་ཁྱུ་མང་པོ་སྟོབས་ཀྱིས་དཀྲུགས། །
འབྲོང་རྒོད་གསུམ་ཙམ་རྭ་བཟུང་བརྒྱབ། །
རྭ་བཟུང་བརྒྱབ་ནས་མགོ་གཏུགས་བྱས། །
ཕོ་ངའི་རྒྱབ་ལ་འབྲོང་རོ་འཁུར། །
སྟོབས་ཆེན་ཟེར་བ་མ་འཐོབ་ཐལ། །
མཐོན་པོ་གངས་རིའི་རྩེ་ལ་སོང་། །
སེང་ཕོ་ཐོང་གཉིས་ཙམ་རྐང་བཟུང་བརྒྱབ། །
རྐང་བཟུང་བརྒྱབ་ནས་གཡུ་རལ་བླངས། །
དེ་དུས་གཞི་ནས་སྟོབས་ཆེན་གྲགས། །
ཉིན་ཞིག་སྤང་ཁའི་མགུལ་ནས་སོང་། །
ཤྭ་ཕོ་ཆེན་དགུ་ཙམ་ཐང་ལ་བརྡབས། །
ཤཱ་རོ་དགུ་ཙམ་རྒྱབ་ཏུ་འཁུར། །
ཕོ་རྒོད་གླང་པོ་ཁྲོ་འབར་ཟེར། །
དེ་རིང་གཏམ་གྱི་རྡོག་ཁ་ལ། །
སོལ་རི་རྔམས་ཆེན་རི་རྒྱབ་ལ། །
དཔའ་བཤན་པས་གླུ་ལེན་བྱས་ལེ་ཐོས། །
སྐྱིད་པའི་སྐྱིད་གླུ་ཨེ་ཡིན་ཞེ། །



460
བདུད་གླིང་གཡུལ་འགྱེད།
གསང་བའི་གླུ་བརྡ་ཡིན་ལེ་བསམ། །
ལག་རོགས་མཆོང་ལྷ་སྨུག་པོ་ཤོག །
དེ་བྱིངས་དཔའ་བོ་དེ་གར་སྡོད། །
ཤུ་བ་བཙོས་ནས་སྒུག་སྡོད་གྱིས། །
སྟོབས་ཆེན་ང་དང་མཆོང་ལྷ་གཉིས། །
གནམ་ས་གཉིས་སུ་གྲགས་ལེ་ཡིན། །
གུར་དཀར་རྒྱལ་པོའི་སྤྱན་འབྲས་ཡིན། །
གུར་དཀར་དཔོན་གྱིས་ང་ཚོ་མངགས། །
མངགས་པའི་དོན་ཆེན་མ་བསྒྲུབས་ན། །
ཕོ་དཔའ་བོ་ཟེར་ལེ་སྟོང་གཏམ་རེད། །
བཤན་པས་གླུ་ལེན་མ་བྱས་ན། །
དོན་མེད་དོགས་འཆར་བྱེད་རབས་མེད། །
ཕ་ཁུ་གཅིག་ལ་བུ་རྒྱུད་མང་། །
བུ་རྒྱུད་མང་ཡང་རྒོད་ཞན་ཡོད། །
འོག་བཞོན་རྟ་ལ་སྒ་སྲབ་བརྒྱབ། །
མགྱོགས་ཞན་དབྱེ་བ་མ་ཕྱེ་ན། །
འདོ་བའི་ཤ་ཤེད་ཤེས་ལེ་མིན། །
སྟོབས་ཆེན་མཆོང་ལྷ་ངེད་གཉིས་ཀྱིས། །
ཆེན་པོའི་དོན་ཞིག་མ་བསྒྲུབས་ན། །
རི་སྟོང་བཤེར་བའི་རྒྱུ་མཚན་མེད། །
དེ་ཚོ་དཔའ་བོའི་ཡིད་ལ་ཞོག །
མ་གོ་གླུ་ལ་སྐྱོར་རྒྱུ་མེད། །
ཅེས་གླུ་དེ་ལྟར་བླངས་ནས་སྟོབས་ཆེན་དང་མཆོང་ལྷ་གཉིས་མྱུར་དུ་སོང་



མི་ཆུང་ལམ་འཛོལ་ཧོར་ལ་གྱུར།
461
བས་ལ་སྐེད་ཙམ་ལ་སླེབས་དུས་མི་ཆུང་མཐོང་། སྟོབས་ཆེན་གླང་པོ་ཁྲོ་འབར་
གྱིས་འདོ་རྟ་ལྕག་གིས་བསྐུལ། སྐེད་པ་ནས་ལྕགས་ཀྱུ་ངར་མའི་རླུང་ཞགས་
འཐེན་པ་དང་མི་ཆུང་ལ་ལན་གཅིག་གཡུགས་པས་མི་ཆུང་མི་རྟ་གཉིས་ཁ་བའི་
ནང་ནས་སྐྱ་ཐུལ་ལེར་འདྲུད་ཡོང༌། མཆོང་ལྷ་མྱུར་དུ་རྒྱུགས། མི་ཆུང་གི་
དཔུང་གཡས་པ་བཟུང་ནས་ཁྱེད་སུ་ཡིན་ཞེས་དྲིས། མི་ཆུང་གིས་ཞུ་བ་བྱས་
ཀྱང་སྟོབས་ཆེན་དང་མཆོང་ལྷ་གཉིས་ཀྱིས་མི་ཆུང་ཨ་ཕོ་བཤན་པ་ཡོད་སར་ཁྲིད་
པ་དང་། མི་ཆུང་སྐྲག་ནས་རྐང་འདར་ལག་འདར། བཤན་པ་དང་ཤེད་
ཆེན་གཉིས་ཀྱིས་མཐོང་ནས་མི་ཆུང་ཁྱོད་སྐྲག་མི་དགོས། ད་ཁྱོད་གུར་དཀར་
སྟོབས་ཀྱི་རྒྱལ་པོའི་དྲུང་དུ་བཅར་རྩིས་གྱིས། ཁྱོད་ལ་བཟང་པོ་མ་གཏོགས་
སྡུག་པོ་ཡོང་ལེ་མིན་ཟེར།།
སྟོབས་ཆེན་གླང་པོ་ ཁྲོ་འབར་གྱིས་ཁྱོད་ལ་ གཏམ་ཞིག་བཤད་རྒྱུ་ཡོད།
རྒྱལ་པོའི་མདུན་སར་དྲིས་པའི་གཏམ་དྲང་པོར་བཤད་ན་ཁྱོད་ཀྱི་སྲོག་འགོ་ཐོན་
པ་ངེད་བཤན་རྒོད་ལྔ་ཡིས་ཁས་ལེན་ཆོག་ཟེར་བ་དང༌། བཤན་རྒོད་ལྔ་ཡིས་
མི་ཆུང་ཁྲིད་ནས་གུར་དཀར་རྒྱལ་པོའི་མདུན་དུ་བཅར། ། མི་ཆུང་གིས་གུར་
དཀར་རྒྱལ་པོར་དར་དཀར་པོ་ཡུག་གཅིག་ཕུལ། གུར་དཀར་རྒྱལ་པོས་ད་མི་
ཆུང་ཁྱོད་སྐྲག་དགོས་དོན་མེད། ཁྱོད་གླིང་གི་མི་ཆུང་ཁ་བདེ་ཟེར་བ་དེ་ཡིན་
ན་དེ་རིང་ནས་ཧོར་ཡུལ་ལ་སྡོད། མིང་ལ་ཧོར་ཕྲུག་ག་མ་གཟིག་མགོ་ཞེས་
བཏགས་ནས་ང་རྒྱལ་པོའི་གསོལ་དཔོན་བྱེད་དགོས་ ཞེས་ གསུངས་ པ་ དང༌།
མི་ཆུང་གིས་ཇ་ཆང་འཚིམ་པར་སྤྱད། ལུས་ཀྱི་གོ་ཁྲབ་འཁོར་གསུམ་ ཕར་་
བཞག ཧོར་ཆས་སྤྲས་ནས་གུར་དཀར་རྒྱལ་པོའི་མདུན་སར་འདུག
གླིང་རྗེ་གེ་སར་རྒྱལ་པོ་དང་སེང་ལྕམ་འབྲུག་མོ་གཉིས་མུ་མཐུད་བྱང་
ཕྱོགས་སུ་བྱོན་ནས་ཞག་གསུམ་གྱི་ལམ་བཅད། སྐྱེས་བུ་ཆེན་པོ་གེ་སར་གྱི་
ཐུགས་ལ་བུ་དཔའ་བོ་དགྲ་ལ་ཆས་པར་སྨན་བུ་མོས་རྗེས་འབྲངས་བྱས་ལེ་དེ་ལྷོ་



462
བདུད་གླིང་གཡུལ་འགྱེད།
འཛམ་གླིང་ལ་མི་དར་བའི་དཔེ་ཞིག་རེད། ད་སྨན་འབྲུག་མོ་སློག་ཐབས་ཤིག་
བྱེད་དགོས་དགོངས་ནས་དུས་གདའ། ནམ་ཕྱེད་ཙམ་ལ་ཨ་ནེ་རྒོད་ལྕམ་་་
དཀར་ མོ་ དེ་ རྒོད་ ངང་ དཀར་ ཞིག་ དང་ ལྷན་ དུ་ མར་ བྱོན་ པའི་ ལམ་ བར།
གསེར་གྱི་སྦྲང་འབུ་ཆུང་ཆུང་ཞིག་ལ་སྤྲུལ་ནས་གླིང་རྗེ་གེ་སར་རྒྱལ་པོའི་སྙན་
འགྲམ་དུ་སྐད་ཆེ་བ་མི་ཆེ་སྦྲང་འབུའི་སྐད། སྐད་ཆུང་བ་མི་ཆུང་སྦྲང་འབུའི་
སྐད་ཀྱིས་སྦྲང་ཀླུ་རྩ་ཆེན་ལ་དྲངས་ནས་ལུང་སྟོན་པའི་མགུར་འདི་བཞེས་སོ། །
གླུ་ཨ་ལ་ཐ་ལ་ཐ་ལ་རེད། ། །
ཐ་ལ་མོ་གླུ་ཡི་ལེན་ལུགས་རེད། །
གླུ་ཐེངས་གསུམ་ངག་གི་འགུག་ལུགས་རེད། །
མཐོ་ནམ་མཁའ་སྟེང་གི་གནས་མཆོག་ནས། །
གནས་རབ་རྫོགས་པའི་ཞིང་ཁམས་ནས། །
མ་ཡུམ་ཆེན་ཤེས་རབ་ཕར་ཕྱིན་མ། །
ཐུགས་མ་གཡེངས་ཨ་མའི་སྡོང་གྲོགས་མཛོད། །
ལས་རབ་རྫོགས་པའི་གནས་མཆོག་ནས། །
མཁའ་འགྲོ་ལས་ཀྱི་དབང་མོ་རྣམས། །
དེ་རིང་ཨ་མའི་གྲོགས་སུ་བྱོན། །
ཤར་གཡུ་ལོ་བཀོད་པའི་ཞིང་ཁམས་ནས། །
གནས་འོག་མིན་ཅན་གྱི་ཕོ་བྲང་ནས། །
མ་རྗེ་བཙུན་སྒྲོལ་མ་ཚེ་ཡི་ལྷ། །
སྒྲོལ་མ་དཀར་སྔོན་འཇིགས་སྐྱོབ་མ། །
དེ་རིང་བུ་མོའི་སྡོང་གྲོགས་མཛོད། །
ས་འདི་ཡི་ས་ངོ་མ་ཤེས་ན། །
བྱང་སྨུག་རི་རྩེ་ཡི་མར་གཤམ་རེད། །



མི་ཆུང་ལམ་འཛོལ་ཧོར་ལ་གྱུར།
463
བྱང་མི་མགོ་སྐམ་པོའི་གཡོན་ཟུར་རེད། །
མ་ང་འདྲ་ང་ངོ་མ་ཤེས་ན། །
ནམ་མཁའི་དབྱིངས་ཀྱི་གནས་མཆོག་ནས། །
ཨ་ནེ་རྒོད་རྐྱང་དཀར་མོ་ཡིན། །
འོད་དཔག་མེད་ཀྱི་ནེ་ནེ་ཡིན། ། །
སློབ་དཔོན་པད་མའི་དབང་མོ་ཡིན། །
དུས་དེ་རིང་སྐྱེས་བུ་རིན་པོ་ཆེ། །
ཐུགས་ཡར་ལ་གསོན་དང་གེ་སར་དཔོན། །
དཔོན་ཟླ་མེད་འཛམ་གླིང་དམག་དཔོན་རེད། །
ཐུགས་ཡེ་ཤེས་ལྔ་ཡི་མངོན་ཤེས་མཁྱེན། །
སྐུ་སྒྲིབ་པ་མེད་པའི་སངས་རྒྱས་རེད། །
ཞུ་མི་དགོས་སེང་ཆེན་མཁྱེན་ན་ཡང་། །
ཐུགས་དྲན་བསྐུལ་ཚིག་འགའ་ཞུ་རྒྱུ་གདའ། །
སྔོན་སེང་ལྕམ་འབྲུག་མོ་སྐུ་རྗེས་འབྲངས། །
ད་རང་ཡུལ་མཐིལ་ལ་བསློགས་ན་དགའ། །
སྨན་འབྲུག་མོ་འཛམ་གླིང་མོ་ཕུད་རེད། །
དར་གོས་ཆེན་རྒྱུན་གོན་བྱེད་མི་རེད། ། །
གོས་ཚ་རུ་ལུས་ལ་སྦྱར་མི་རེད། །
བྱང་ལྷགས་ངར་གདོང་ལེན་ཡོང་ལེ་མིན། །
རྒྱུ་ཡར་ཆེན་ཡར་ཁམས་བྱང་གི་ས། །
འདྲེ་སྲིན་པོ་གཉིས་ཀྱི་ཕ་ཚང་རེད། །
སྨན་འབྲུག་མོ་ཁྲིད་ནས་འགྲོ་ས་མེད། །
ཐབས་ཇུས་གཞི་བསྐོར་ནས་འབྲུག་མོ་སློགས། །



464
བདུད་གླིང་གཡུལ་འགྱེད།
རི་ཕ་ཁའི་དགོ་བ་སྤུན་གསུམ་དེ། །
ས་རི་མ་ཁུལ་ལ་རྒྱུག་པའི་དུས། །
ཁྱེད་སེང་ཆེན་ལྷ་མདའ་ལ་མོར་སྤྲིངས། །
ཤ་དགོ་ཤ་ལེན་པར་འབྲུག་མོ་མངགས། །
སྨན་འབྲུག་མོ་དོགས་ཀྱིས་ཕྱིར་བགྲོད་བྱེད། །
ལག་དགོ་ཤར་བསྙབས་པའི་སྐད་ཅིག་ཏུ། །
ཁྱེད་མི་རྟ་འཇའ་ལྟར་ཡལ་ནས་སོང་། །
འདོ་ཆེན་རྐྱང་རྒོད་ལྷ་ཡི་རྟ། ། །
སྤྱང་ནག་རྫ་མ་མགོ་དགུར་སྤྲུལ། །
ཐབས་ཀྱིས་འབྲུག་མོ་གླིང་ལ་སྐྱོལ། །
ཇ་མཁར་མཁར་གྱི་སྒོ་རྩར་ཞོག །
ལྷ་རྟ་མྱུར་དུ་ཕྱིར་ལོག་གྱིས། །
སེང་ཆེན་དཔོན་དང་བྲལ་མེད་གྱིས། །
མི་ནུབ་འདམ་མཚོ་གཤགས་གྲུར་ཐལ། །
དེ་ནས་ཡར་ལ་བྱོན་པའི་དུས། །
སྲིད་པའི་གངས་རི་རྩེ་མོ་ནས། །
བདུད་མོ་ཨ་ལྕམ་དཀར་མོ་དེ། །
ཐེའུ་རང་མང་པོས་བསྐོར་ནས་ཡོང་། །
མདའ་མཚོན་གཉིས་ཀྱིས་ཐུབ་ལེ་མིན། །
མི་ནུབ་ཡུལ་གྱི་ཕྱོགས་ནས་ཡོད། །
མི་ནུབ་ལྷ་མོ་རི་གཟན་ཟེར། །
དམག་ཟོར་རྒྱལ་མོའི་སྤྲུལ་པ་རེད། །
བྱང་རིགས་སྒྲོལ་མ་སྔོན་མོ་ཟེར། །



མི་ཆུང་ལམ་འཛོལ་ཧོར་ལ་གྱུར། །
465
དཀར་ཕྱོགས་སྲུང་མར་འགོད་དགོས་ཡོད། །
དེ་ནས་རྒྱལ་པོ་ཡར་ལ་བྱོན། །
བྱང་གི་བུ་མོ་སྤུན་བདུན་ཡོད། །
བུ་མོ་སྤུན་བདུན་གྲོགས་སུ་བཀུག །
དེ་ནས་རིམ་བཞིན་བྱོན་པའི་དུས། །
བདུད་ལུག་ལྕགས་ཀྱི་རྨིག་པ་ཡོད། །
འཛམ་བུ་གླིང་གི་སྲོག་བདག་ཡིན། ། །
ཀླུ་བཙན་བདུད་ཀྱི་བླ་གནས་ཡིན། །
བདུད་ལུག་ནག་པོ་འདུལ་དགོས་ཡོད། །
གཞུ་ག་དར་བློན་པོ་ཕྱིང་སྔོན་དེ། །
བདུད་ལུག་ནག་པོའི་རྫི་བོ་ཡིན། །
ཕྱིང་སྔོན་ཆོས་ལ་སྒྱུར་དགོས་ཡོད། །
དེ་ཚོ་རྒྱལ་པོའི་ཐུགས་ལ་ཞོག །
མ་གོ་གླུ་ལ་སྐྱོར་རྒྱུ་མེད། །
ཅེས་གླུ་དེ་ལྟར་བཞེས་པ་དང་སེང་ཆེན་རྒྱལ་པོ་ཞལ་རས་ཚེས་བཅོ་ལྔའི་
དུང་ཟླ་ ཤར་འདྲ་དེ་ཅུང་ཟད་ནག་ལྷང་ངེར་སོང་ནས་ད་ ཨ་འབྲུག་མོ་མ་་་་་
བསློགས་ན་འགྲིག་མ་ཐལ་དགོངས་ནས་མྱུར་དུ་ཡར་བཞེངས་པ་དང་། དགྲ་
ལྷ་མི་སྤུངས་རྣམས་ཀྱིས་ཁོང་གཉིས་ལ་གསོལ་ཆས་འཚིམ་པར་ཕུལ། འདོ་བ་
གཉིས་ལའང་ཆག་གཟན་ལེགས་པར་སྦྱིན། གེ་སར་དཔོན་མོ་གཉིས་ ཀྱིས་
འདོ་རྟ་བཞོན། བྱང་ལ་ཁ་ཕྱོགས་ཡར་ཙམ་ཕེབས་སྐབས། རྒྱང་ཙམ་ཞིག་
ལ་ དགོ་ བ་ གསུམ་ ཕར་ རྒྱུག་ཚུར་རྒྱུག་བྱེད་བཞིན་ ཡོད་ པ་ གཟིགས་ པ་ དང་།
རྒྱལ་པོས་ཨ་འབྲུག་མོ་ཁྱོད་གཟིགས་དང་ཕ་གིར་དགོ་བ་གསུམ་གདའ། ངེད་
གཉིས་ ལ་ ཤ་ བཟའ་ རྒྱུ་མེད་ པས་ངས་ དགོ་ བར་ མདའ་ ཞིག་ འཕེན་ རྒྱུ་ ཡིན།



466
བདུད་གླིང་གཡུལ་འགྱེད།
དགོ་བར་ཕོག་ན་ཁྱོད་དགོ་རོ་ལེན་པར་བྱོན་ཨང་གསུངས། འབྲུག་མོའི་་་
བསམ་པར་མི་ཆུང་ཕྱིར་ལོག་བྱས་པའི་ཚུན་གེ་སར་དཔོན་སྔོན་དང་མི་འདྲ་བ་
ཞིག་གདའ། དེ་ཡག་རྟགས་མིན། རྒྱལ་པོས་ང་རང་གཅིག་པུར་བྱང་ཐང་
མུ་མེད་འདི་འདྲ་ཞིག་ལ་གྱུར་དུ་འཇུག་ཉེན་གདའ་བསམ་ནས་བློ་མི་བདེ་བར་
གྱུར།
རྒྱལ་པོས་མདའ་ཞིག་འཕངས་པ་དང་དགོ་བ་གཅིག་སྐྱ་ལེབ་བེར་ སྤང་
ཁར་བཏབ། སྐྱེས་བུས་ད་ནི་ཨ་འབྲུག་ཁྱེད་སྐུ་མ་མཉེས་དགོ་རོ་དེ་ལེན་པར་
བྱོན་དང་གསུངས་པར་ཨ་འབྲུག་གིས་གླིང་རྗེ་སྟོབས་ཀྱི་རྒྱལ་པོ་ཁྱོད་གསོན་ཨང་
ཞེས་གླུ་འདི་ཕུལ་སོང་།
གླུ་ཨ་ལ་ཐ་ལ་ཐ་ལ་རེད། །
ཐ་ལ་མོ་གླུ་ཡི་ལེན་ལུགས་རེད། །
དུས་དེ་རིང་ལྷ་ཞིག་འབོད་ལེ་འདི། །
གནས་གཡུ་ལོ་བཀོད་པའི་ཞིང་ཁམས་ནས། །
འོག་མིན་ཅན་གྱི་གནས་མཆོག་ནས། །
མ་རྗེ་བཙུན་སྒྲོལ་མ་དཀར་སྔོན་མཁྱེན། །
མཁྱེན་གཟིགས་ཨ་འབྲུག་གླུ་སྣ་དྲོངས། །
ས་འདི་དང་ས་ངོ་མ་ཤེས་ན། །
བྱང་རི་ལྔའི་ས་ཡི་སྣེ་མགོ་རེད། །
སྨན་ང་འདྲ་ང་ངོ་མ་ཤེས་ན། །
ཤར་གླིང་དཀར་སྟོད་ཀྱི་རྒྱལ་ས་ནས། །
སྒ་སྐྱ་ལོའི་སེང་ལྕམ་འབྲུག་མོ་ཟེར། །
གླུ་དེ་ཡི་གླུ་ངོ་མ་ཤེས་ན། །
ང་འབྲུག་མོའི་དགའ་སེང་དྲུག་འགྱུར་ཡིན། །



མི་ཆུང་ལམ་འཛོལ་ཧོར་ལ་གྱུར།
467
ས་ག་མ་ཡུལ་ལ་མི་ལེན་དེ། །
དུས་དེ་རིང་མི་ལེན་ཀ་མེད་རེད། །
སེང་ཆེན་སྐྱེས་བུ་རིན་པོ་ཆེ། །
ཁྱེད་སྔོན་དང་དེ་རིང་མ་འདྲ་གདའ། །
སྔོན་མ་རྒྱལ་པོས་འཛུམ་གྱིས་བསུས། །
སྙན་པོའི་གཏམ་གྱིས་དབུགས་དབྱུང་སྦྱིན། །
དེ་རིང་ཞལ་ངོ་ནག་པོར་གྱུར། །
རྣ་བར་གཟན་པའི་གཏམ་འགའ་གསུངས། །
ཅི་ཡིན་འབྲུག་མོས་མ་ཤེས་གདའ། །
ཁ་སང་ཉི་མ་འགའ་ཡི་སྔོན། །
ཧོར་རིར་མཐོང་འདོད་བྱུང་བ་ལ། །
ལས་ངན་ཧོར་ལ་བསྐོས་ལེ་གསུངས། །
གསུང་གསུང་རྒྱུ་མཚན་ཨེ་ཡོད་ཞེ། །
ལ་ཆེན་ང་ལ་གཏམ་འགའ་ཡོད། །
མི་ཆུང་རང་ཡུལ་ལོག་པའི་རྗེས། །
ཁྱེད་སྐུ་ལུས་འཇའ་ལ་འཐིམ་ལ་ཁད། །
མཁའ་འཇའ་ལ་འཐིམས་ན་གཟུང་རྒྱུ་མེད། །
ཁྱེད་སྐུ་ལུས་རླུང་ལ་འཐིམ་ལ་ཁད། །
རླུང་ངར་མར་འཐིམས་ན་འགོག་རྒྱུ་མེད། །
ཁྱེད་སྐུ་ལུས་ཉི་མའི་འོད་ཟེར་འདྲ། །
ཉི་མའི་འོད་ཟེར་གང་ཕོག་ཡིན། །
སེང་ཆེན་རྒྱལ་པོ་རིན་པོ་ཆེ། །
ལས་དེ་འདྲ་མི་ཡོང་སྐྱབས་འཇུག་མཛོད། །



468
བདུད་གླིང་གཡུལ་འགྱེད།
ང་མ་འཇོག་ལྷན་དུ་ཁྲིད་རོགས་མཛོད། །
དཔེ་བཞག་ན་འདྲ་མ་འདི་འདྲ་གདའ། །
ཆབ་ཆུ་མོ་བབ་པའི་མཚོ་ཆེན་ནང༌། །
བྱ་ངང་པ་རང་དགར་འཁོར་བ་མིན། །
བྱ་ངང་པའི་ཡིད་གཏོད་མཚོ་ལ་བྱེད། །
མཚོ་ཆེན་སྐམ་རྒྱུ་མེད་ལེ་གཅིག ། །
མཚོ་ཆེན་དར་ཁ་མ་སྒྲིག་གཉིས། །
དགའ་ཨེ་འཇུག་མཚོ་ཆེན་ཁྱེད་ཀྱིས་ཤེས། །
སྡུག་ཨེ་འཇུག་མཚོ་ཆེན་ཁྱེད་ཀྱིས་ལྟོས། །
སེང་ཆེན་སྐྱེས་བུ་རིན་པོ་ཆེ། །
ལས་ཚེ་གཅིག་བསྐོས་པའི་ཇ་མ་ང་། །
དུས་ད་ལྟ་རྒྱལ་པོའི་རྗེས་སུ་འབྲངས། །
ང་མི་མེད་ཡུལ་དུ་མ་འདོར་རོགས། །
རྒྱུ་གལ་སྲིད་ལུང་སྟོང་འདོར་བས་ན། །
དུས་མཐའ་མ་སྲོག་མགོ་ག་ནས་ཐོན། །
དགའ་ཨེ་འཇུག་སེང་ཆེན་ཁྱེད་ཀྱིས་གཟིགས།།
སྡུག་ཨེ་འཇུག་སེང་ཆེན་ཁྱེད་ཀྱིས་མཁྱེན། །
བྱང་རླུང་དམར་མདའ་ལས་ཚ་ན་ཡང་། །
མགོ་ཝ་ཞྭ་དྲིན་ཅན་ཕ་མ་རེད། །
ང་བཟོད་སྲན་མ་ཐུབ་ག་ནས་སྲིད། །
དེ་ཨེ་རེད་སྐྱེས་བུ་རིན་པོ་ཆེ། །
ངེད་ཨ་འབྲུག་བློ་སེམས་ཁྱེད་ལ་བཅངས། །
སེམས་གངས་དཀར་ཡིད་གཏད་ཁྱེད་ལ་བྱེད། །



469
མི་ཆུང་ལམ་འཛོལ་ཧོར་ལ་གྱུར། །
སྡུག་པོའི་ཇུས་ལ་མ་གཟིགས་ཞེ། །
དགའ་མོའི་ཇུས་ཆེན་སྐོར་རོགས་མཛོད། །
ཁྱེད་སེང་ཆེན་དགོངས་པ་དར་ལས་འཇམ། །
ཐུགས་འཇམ་པོའི་དགོངས་པ་ང་ལ་གཟིགས། །
དར་དཀར་པོ་ཡུག་གཅིག་ཁྱེད་ལ་འབུལ། །
ཐུགས་བློ་དཀར་མ་འགྱུར་སེང་ཆེན་དཔོན། །
དགོ་ཤ་ལེན་མིར་ང་ཡིས་འགྲོ ། །
མ་འགྲོ་རྒྱལ་པོའི་བཀའ་དང་འགལ། །
འགྲོ་ཟེར་བ་སངས་རྒྱས་ཁྱེད་ལ་བསམ། །
ཁྱེད་ནམ་མཁའི་འཇའ་དང་དབྱེར་མེད་རེད། །
ཅི་ཡོང་ད་རུང་མ་ཤེས་ཐལ། ། །
དེ་ཚོ་རྒྱལ་མཆོག་ཐུགས་ལ་བཞེས། །
མ་གོ་གླུ་ལ་སྐྱོར་རྒྱུ་མེད། ། །
ཅེས་ གླུ་དེ་ལྟར་ཕུལ་བ་དང་རྒྱལ་མཆོག་གེ་སར་གྱིས་ཁྱེད་འབྲུག་མོས་
གསུངས་པ་བདེན། སྔོན་དུ་ཁྱེད་ཀྱིས་དགོ་ ཤ་ལེན་པར་བྱོན་དང་ཞེས་་་་་
གསུངས། འབྲུག་མོས་རྒྱལ་པོའི་བཀའ་ལ་གྱེན་ལྡོག་མ་ཕོད་པར་ཕྱིར་བགྲོད་
ཀྱིས་དགོ་ཤ་ལེན་པར་བསྐྱོད་པ་དང་ཁ་བསྐོར་ནས་དགོ་ཤ་ལེན་རྩིས་བྱེད་སྐབས།
ཨ་ནེ་རྒོད་རྐྱང་དཀར་མོ་དང་། མ་ནེ་ནེ་གནམ་ནེ་དཀར་མོ། ཕུ་བོ་དུང་
སྐྱོང་དཀར་པོ། ནུ་བོ་ཀླུ་སྦྲུལ་ འོད་ཆུང༌། སྲིང་མོ་ ཐིག་ལེ་ འོད་ དཀར།
དགྲ་ལྷ་གཉན་སྟག་དམར་པོ་རྣམས་ཀྱིས་སེང་ཆེན་མི་རྟ་གཉིས་དང་འབྲུག་མོའི་
བཞོན་རྟ་བཅས་སྒྲིབ་ནས་འཇའ་ལྟར་སོང་། སུ་འབྲུག་མོས་དགོ་ཤ་བླངས་
ནས་ཁ་ཚུར་སྐོར་དུས་གེ་སར་མི་རྟ་བཅས་པ་མིག་ལམ་དུ་མེད་པར་སོང་བ་དང༌།
འབྲུག་མོས་དར་གོས་རྒྱ་ལྕང་དམར་པོའི་སྐེ་རགས་ལིང་དམར་་ ཤིག སྐུ་



470
བདུད་གླིང་གཡུལ་འགྱེད།
སྟོད་ནོར་བུ་དགའ་འཁྱིལ་དང་པང་གདན་རིགས་གསུམ་མགོན་པོའང་ས་ལ་
གཡུགས། དབུ་ རྒྱན་ སྟག་ ཤར་ གཡུ་ ཕྲེང་ དང་། གཟིའི་ སྐེ་ཕྲུག་ གཏོར།
རང་སྐྲ་རང་གིས་འཐེན་བཞིན་མགོ་བོ་ས་ལ་བརྡབས་ནས་ངུ་བཤར་བྱེད་པའི་
སྐབས། སྤྱང་ནག་རྫ་མ་མགོ་དགུ་གཉིས་འབྲུག་མོའི་སར་རྒྱུགས་ཡོང་ནས་
འབྲུག་མོར་བསྐོར་བ་གསུམ་བརྒྱབ་རྗེས་ཡ་བུ་མོ། སྤྱང་ཀི་བརྒྱུགས་ན་ངུ་།
ཁྱེད་ངུ་ན་ང་ཡང་ངུ་། བུ་མོ་ཆང་གིས་བཟི་ཉིན་ངུ་བ་ཨེ་རེད་ཟེར་ནས་སྤྱང་
ཀིས་ཤུགས་ཀྱིས་ངུས་ནས་ངུ་སྒྲ་རི་ཀླུང་ཁྱབ་པ་དང༌། འབྲུག་མོས་ངུ་མཚམས་
བཞག་ནས་འོ་ན་སྤྱང་ཀི་ཤ་གཟན་གྱི་དཔའ་བོ་གཉིས་ཡིན་ན་དེ་རིང་ངའི་ཤ་ཟ་
ཁྲག་འཐུང་ཟེར་བའི་གླུ་ཞིག་བླངས་སོ། །
གླུ་ཨ་ལ་ཐ་ལ་ཐ་ལ་རེད། །
ཐ་ལ་མོ་གླུ་ཡི་ལེན་ལུགས་རེད། །
གླུ་ཐེངས་གསུམ་ངག་གི་འགུག་ལུགས་རེད། །
དུས་དེ་རིང་ལྷ་ཞིག་འབོད་ལེ་འདི། །
གནས་རབ་ལྷ་ཡི་ཞིང་ཁམས་ནས། །
འོག་མིན་ཅན་གྱི་ཕོ་བྲང་ནས། །
མ་མཁའ་སྤྱོད་ལྷ་མོ་ཐུགས་རྗེས་གཟིགས། །
དེ་ནས་ལྷ་ཞིག་འབོད་ལེ་འདི། །
མ་རྒྱུད་རྡོ་རྗེ་ཕག་མོ་མཁྱེན། །
མཁའ་འགྲོ་བྱེ་བ་འབུམ་གྱིས་བསྐོར། །
དེ་རིང་བུ་ཡི་ཇུས་ལ་གཟིགས། །
ས་འདི་ཡི་ས་ངོ་མ་ཤེས་ན། །
ཡར་ཁམས་བྱང་གི་རི་བརྒྱུད་རེད། །
བྱང་མི་མགོ་སྐམ་པོའི་ཐང་ཆེན་རེད། །



མི་ཆུང་ལམ་འཛོལ་ཧོར་ལ་གྱུར།
471
སྨན་ང་འདྲ་ང་ངོ་མ་ཤེས་ན། །
ཡབ་སྐྱ་ལོ་སྟོན་པའི་སྲས་མོ་ཡིན། །
མོ་ལོ་བདུན་ལ་སླེབས་པའི་དུས། །
གླིང་དཀར་སྟོད་ལ་གདན་ས་རྩོད། །
སྲུ་འབྲུག་མོའི་སྐྲ་བདག་ཇོ་རུར་དབང་། །
ལོ་ན་བཅུ་གསུམ་མ་ཚེས་བར། ། །
བུ་ཇོ་རུས་སྡུག་ལས་མང་པོ་བྱས། །
སྨན་འབྲུག་མོ་ང་ཡི་མདུན་ས་ལ། །
མདོག་ངན་བཟོ་ངན་སྐྱོན་ངན་བསྟན། །
ལུས་གཅོང་གཅོང་ཤ་རྩ་ཤོར་ལེ་གཅིག །
ལོ་ཆུང་ཆུང་སྐྲ་ལོ་དཀར་ལེ་གཉིས། ། །
སྙིང་རངས་རངས་ཁྲག་རྩ་སྐམ་ལེ་གསུམ། །
ཕོ་སྐྱོན་གསུམ་འབྲུག་མོའི་འདུག་རོགས་ཟེར། །
ཚེ་སྟོད་སྨད་གཉིས་ཀྱི་གཏན་གྲོགས་ཟེར། །
ལས་དེ་འདྲ་ཡོང་ཐབས་ཨེ་ཡོད་བསམ། །
ཕོ་ཇོ་རུ་དགུང་ལོ་བཅུ་གསུམ་ཚུན། ། །
སྐུ་མཛེས་སྡུག་རང་བཞིན་མངོན་སུམ་བསྟན། །
ང་དབང་མེད་ཡིད་ཁ་སྐྱེས་བུར་གཏད། །
ཚེ་འདི་ཕྱིའི་བསྐོས་ཐང་བཟང་ལེ་བསམ། །
དུས་ད་ལོ་སྐྱེས་བུ་རིན་པོ་ཆེ། །
དཔོན་དགུང་ལོ་ལྔ་གསུམ་བཅོ་ལྔར་སོན། །
ཐུགས་ལྷོད་མེད་བྱང་ལ་བྱོན་གྱི་གསུངས། །
སྐུ་ལྷོད་མེད་ཐག་རིང་ལམ་ལ་ཞུགས། །



472
བདུད་གླིང་གཡུལ་འགྱེད།
ངན་ལྷོད་མེད་རང་དགར་ཚིག་མཚོན་བཏབ། །
དོན་ངོ་མ་བུ་མོའི་རྗེས་འབྲང་འདྲ། །
དེ་རིང་ཉི་མའི་གདོང་གང་ལ། །
ཕོ་ཁྲེལ་མེད་ཇོ་རུ་བརླགས་ནས་ཐལ། །
ཡར་བལྟས་ན་ནམ་མཁའ་སྟོང་པ་རེད། །
མར་བལྟས་ན་ས་གཞི་སྟོང་པ་རེད། །
རོགས་ཟླ་མེད་འབྲུག་མོ་གཡུགས་ནས་ཐལ། །
རྒྱབ་ཕ་མེད་སེང་ལྕམ་འབྲུག་མོ་རེད། །
མདུན་མ་མེད་སེང་ལྕམ་འབྲུག་མོ་རེད། །
ང་སྡུག་པོ་ཨེ་ཤེས་སྤྱང་རྒོད་ཕོ། །
ང་གཡུགས་ནས་ཇོ་རུ་གང་སོང་མེད། །
གནའ་སྔ་མོ་ཁ་རྒྱུན་ཨེ་འདྲ་ཡོང་། །
སེམས་མ་འདོད་མ་མོས་མ་གཏད་གསུམ། །
བློ་དེ་གསུམ་ཡོད་ན་ཁ་གསང་དགོས། །
ཡིད་བུ་མོ་གཞན་ལ་ཆགས་པས་ན། །
ཕོ་ད་ལྟ་སྲུང་ཡང་ད་ལྟ་མེད། །
ས་མདོ་མིང་ཆེན་བཅོ་བརྒྱད་ལ། །
ཇ་མ་མིང་ཆེན་བཅོ་བརྒྱད་ཡོད། །
ང་ཨ་འབྲུག་ཡན་ཆོད་སྨན་གསུམ་ཡོད། །
ཟི་མ་གཡང་སྨན་རྒྱལ་མོ་གཅིག །
སྟོང་ཉིད་མགར་བཟའ་ཆོས་སྒྲོན་གཉིས། །
མ་ཡུམ་འགོག་བཟའ་ལྷ་མོ་གསུམ། །
འཛམ་གླིང་གྲགས་པའི་སྨན་གསུམ་ཟེར། །



མི་ཆུང་ལམ་འཛོལ་ཧོར་ལ་གྱུར།
473
གཡང་མའི་སྨན་དང་མགར་བཟའ་སྨན། །
འཛམ་གླིང་གྲགས་པའི་མོ་ཕུད་ལ། །
ཡ་མཚན་ཇོ་རུ་ཡིད་མ་ཆགས། །
སྨན་མེ་བཟའི་རྟིང་པར་ཐོག་ལས་མྱུར། །
དཔོན་ཇོ་རུ་ཟེར་མ་རླུང་དང་འདྲ། །
དུས་ད་ལྟ་ཡོད་ཀྱང་ད་ལྟ་མེད། །
ཞིབ་དཔྱད་ན་མེ་བཟའི་རྗེས་འབྲང་རེད། །
སྔར་བོད་ལ་སྨྱོ་བ་རྣམ་གསུམ་ཟེར། །
རྟ་རྐྱང་པོ་སླེབས་དུས་བོང་རྒན་སྨྱོ། །
སྨན་གཡེར་མོ་སླེབས་དུས་བན་རྒན་སྨྱོ། །
བྱ་ཁུ་བྱུག་སླེབས་དུས་ཁྭ་ཏ་སྨྱོ། །
སྨྱོ་ཟེར་བ་ཁ་རྒྱུན་དོན་དུ་བྱུང༌། །
དཔོན་ཇོ་རུ་དེ་རིང་སྨྱོ་ལེ་འདྲ། ། །
ཕོ་སྟུ་རྒྱབ་འབྲངས་ན་ཆག་སྒོ་མང་། །
དུས་མཐའ་མ་རིན་ཆེན་སྲོག་ཀྱང་ཤོར། །
སྨན་མཇེ་རྒྱབ་འབྲངས་ན་ཆག་སྒོ་མང་། །
དུས་མཐའ་མ་མི་མེད་བྱང་སྟོང་གྱུར། །
དཔོན་ཇོ་རུ་གར་སོང་མེད་པར་སོང་། །
སྨན་འབྲུག་མོ་མི་མེད་ཐང་དུ་ལུས། །
སྔར་བོད་ལ་མཁོ་བ་རྣམ་གསུམ་ཟེར། །
བླ་མ་བཟང་པོའི་བཀའ་ཆོས་དེ། །
སྡིག་ཅན་དམྱལ་བར་ལྷུང་ཉིན་མཁོ། །
ཕ་མ་བཟང་པོའི་བསླབ་བྱ་དེ། །



474
བདུད་གླིང་གཡུལ་འགྱེད།
བུ་རྒྱུད་ཚོང་ལ་འགྲོ་ཉིན་མཁོ། །
ཚེ་རོགས་བཟང་པོའི་སྙིང་གཏམ་དེ། །
གནས་མོ་ཐང་ལ་འགྲིམས་ཉིན་མཁོ། །
ཟེར་བའི་གཏམ་དེ་དོན་ཡོད་མིན། །
སྔར་བོད་ལ་ཕུངས་པ་རྣམ་གསུམ་ཟེར། །
དཔོན་བཟའ་རྔམ་ཅན་གྱིས་ཡུལ་སྡེ་ཕུངས། །
ཕོ་ཤོ་སྦག་ཅན་གྱིས་ཁྱིམ་ཚང་ཕུངས། །
སྨན་མགོ་གཡེང་ཅན་གྱིས་ཚེ་རོགས་ཕུངས། །
ཟེར་བའི་དཔེ་དོན་མཚུངས་ནས་བྱུང༌། །
བྱང་ཁྲི་ཤོག་མེ་བཟའ་འབུམ་སྒྲོན་དེ། །
ལས་བཟང་པོ་གཅིག་ལ་སྡུག་པོ་གཉིས། །
སྔ་དྲོ་བློ་ཁ་ལྷ་དང་མཚུངས། །
མེ་བཟའ་ལྷ་ལས་བྱུང་རྟགས་རེད། །
དགོང་དྲོ་བློ་ཁ་འདྲེ་དང་མཚུངས། །
བློ་ཁ་བདུད་ལ་ཕྱོགས་རྟགས་རེད། །
ཉི་མ་གཅིག་གི་ནང་ཚུད་ལ། །
བློ་སྒོ་དགུ་བཅུ་གོ་དགུ་བཀྲམ། །
ཨ་འབྲུག་ཚེ་རིང་ཇོ་རུ་དཔོན། །
མགོ་གཡེང་མེ་བཟས་ཕུངས་རབས་ཡོད། །
སྤྱང་ནག་རྫ་མ་མགོ་དགུ་ཁྱེད། །
ལས་ལ་ཤ་བཟའི་སྤྱང་ཀི་བསྐོས། །
ཤ་ཟ་ན་དེ་རིང་ཨ་འབྲུག་བཟོ། །
ཁྲག་འཐུང་ན་དེ་རིང་ཨ་འབྲུག་འཐུང་། །



མི་ཆུང་ལམ་འཛོལ་ཧོར་ལ་གྱུར།
475
475
ཤ་འདི་ལས་ཞིམ་པ་ལར་ནས་མེད། །
ཁྲག་འདི་ལས་བཅུད་བཟང་ག་ན་ཡོད། །
ང་ཕ་མ་བཟང་པོའི་བུ་མོ་ཡིན། །
སྦྲང་དང་བུ་རམ་ཤིང་མངར་གསུམ། །
མངར་གསུམ་སྤྱོད་པའི་བུ་མོ་ཡིན། །
དེ་རིང་སྤྱང་ཀི་ཁྱོད་ཀྱིས་ཟོ། །
ཨ་འབྲུག་སྲོག་ལ་འཛེམས་པ་མེད། །
ཚེ་འདི་ལ་མི་ལུས་བླངས་ན་ཡང་། །
སྐྱེས་པའི་མཐའ་མ་ཤི་རྒྱུ་རེད། ། །
བསགས་པའི་རྒྱུ་ནོར་འཇིག་རྒྱུ་རེད། །
དེ་རིང་འབྲུག་མོའི་དམར་མཆོད་ཡོད། །
མ་སྡོད་སྤྱང་རྒོད་ལ་མོར་ཤོག །
ཤ་ཁྲག་བཟས་ནས་གཏོར་མཆོད་བྱེད། །
འཕོ་བ་རང་སེམས་ང་རང་འདེབས། །
གཡུ་ལོ་བཀོད་པའི་ཞིང་ཁམས་ལ། །
རྣམ་ཤེས་གང་འགྲོ་ང་རས་སྤོར། །
གེ་སར་ལྷ་ཡི་བླ་མ་ཁོང་། །
བྱང་འདུལ་བྱོན་པའི་ལམ་བར་དུ། །
སྐུ་ཚེ་བར་ཆད་མེད་པར་ཤོག །
བགེགས་དབང་འབྲུག་མོས་འཐུས་པར་ཤོག
སྐུ་ཚེ་དབང་ཐང་ཆེ་བར་ཤོག །
སྐྱོན་ཆག་འབྲུག་མོའི་རྗེས་ལ་ཤོག །
སྨོན་ལམ་ཅི་བཏབ་འགྲུབ་པར་ཤོག །



476
བདུད་གླིང་གཡུལ་འགྱེད།
ང་འབྲུག་མོ་རང་སྲོག་བློས་བཏང་ཡིན། །
གལ་སྲིད་སྤྱང་ཀིས་མ་བཟས་ན། །
ལོང་ལོང་སྔོན་མོའི་ཆབ་ལ་མཆོངས། །
གཟར་གཟར་མཐོན་པོའི་གཡང་ནས་མཆོངས། །
དེ་མ་ཕོད་འབྲུག་མོ་ཟེར་ལེ་མིན། །
ཁྱེད་སྤྱང་རྒན་ཡིད་ལ་དེ་ལྟར་ཞོག །
ཅེས་གླུ་མཇུག་རྫོགས་པ་དང་སྤྱང་རྒན་གྱིས་ངར་སྒྲ་རི་ཀླུང་ཁེངས་འདྲ་
ཞིག་བརྒྱབ། མཇུག་མ་ས་ལ་རྡེབ་བཞིན་ཚུར་ཡོང་ནས་བུ་མོ་ཁྱེད་ཀྱི་དངངས་
སྐྲག་ཆེ་ལུགས་ལ། བུ་མོ་ཁྱེད་སྡུག་བསྔལ་ཆེ་ལུགས་ལ། ཁྱེད་ཀྱི་ ཤ་ཁྲག་
གཏོང་ཕོད་པ་ཤིན་ཏུ་ལེགས། ངས་ཁྱེད་ཀྱི་ཤ་ཁྲག་སྦྱིན་ས་ཞིག་བསྟན་རྒྱུ་ཡོད།
ཕུ་ཡ་གིའི་རྫ་ལུང་ནང་སྤྱང་མ་རྒན་ཞིག་ལ་སྤྱང་ཕྲུག་དགུ་ཡོད། དེ་དག་གིས་
མདུན་རི་བཟས་ཀྱང་མི་རྒྱགས། རྒྱབ་རི་བཟས་ཀྱང་མི་རྒྱགས། མར་བབ་
ཆུ་བོ་བཏུངས་ཀྱང་མི་ངོམ་པར་བཀྲེས་སྐོམ་གྱིས་མནར་ནས་བསྡད་ཡོད་ཅེས་
སྤྱང་ཀིས་འབྲུག་མོར་གླུ་འདི་སྐད་ཅིག་ཕུལ་སོང་།
གླུ་ཨ་ལ་ཐ་ལ་ཐ་ལ་རེད། །
ཐ་ལ་མོ་གླུ་ཡི་ལེན་ལུགས་རེད། །
གླུ་ཐེངས་གསུམ་ངག་གི་འགུག་ལུགས་རེད། །
དུས་དེ་རིང་ལྷ་ཞིག་འབོད་ལེ་འདི། །
གངས་དཀར་རྩེ་ཡི་གཡས་ཕྱོགས་ནས། །
ཕོ་ཐོང་སེང་གེ་གཡུ་གྲ་ཅན། །
དུང་སེང་དཀར་མོའི་དགྲ་ལྷ་དེ། །
ཐུགས་མ་གཡེངས་སྤྱང་ཀིའི་ཁ་འཛིན་མཛོད། །
རྫ་གསེབ་སྤང་དཀར་ལེབ་ཆེན་ནས། །



མི་ཆུང་ལམ་འཛོལ་ཧོར་ལ་གྱུར། །
477
སྤྱང་ནག་རྫ་མ་མགོ་དགུ་ངར། །
རྒྱུག་འདོད་དགྲ་ལྷས་ཁ་འཛིན་མཛོད། །
ནགས་གསེབ་རྒྱ་སྟག་ཁྲ་མོ་ནས། །
འཛུམ་དྲུག་རྒྱས་པའི་ཟེར་མང་དེས། །
དེ་རིང་སྤྱང་ཀིའི་ཇུས་ལ་གཟིགས། ། །
ས་འདི་ཡི་ས་ངོ་མ་ཤེས་ན། །
བྱང་མི་མགོ་སྐམ་པོའི་ཐང་ཆེན་རེད། །
ང་འདྲ་ང་ངོ་མ་ཤེས་ན། །
སྤྱང་ནག་རྫ་མ་མགོ་དགུ་ཟེར། །
ན་ནིང་བྱེ་རིའི་ཕྱོགས་ནས་ཡོང་། །
བྱེ་རི་རྒྱལ་པོའི་ནོར་དང་ཟོག །
ཟོག་སེམས་ཅན་མང་པོ་བཟས་ནས་ཡོང་། །
ཡོང་ཡོང་ད་ལོ་བྱང་ལ་ཡོང་། །
ཡར་ཁམས་བྱང་གི་རི་བརྒྱུད་ནས། །
སྤྱང་ཀི་ཤ་བཟའ་ཁྲག་འཐུང་ཟེར། །
ཁ་སང་ཉི་མའི་སྔ་དྲོའི་ཐོག །
མཐོ་རྫ་རི་རི་མགོ་རྩེ་ནས་བསྐོར། །
འབྲོང་ཕོ་འབྲོང་གསུམ་ཙམ་ཐང་ལ་བཏབ། །
འབྲོང་ཤ་བཟས་པས་བརྒྱགས་ནས་ཐལ། །
འབྲོང་ཁྲག་བཏུངས་པས་ངོམས་ནས་ཐལ། །
དེ་རིང་རི་བོའི་སྐེད་ནས་བསྐོར། །
ཤུ་ཕོ་ཆེན་སྤུན་གསུམ་ཐང་ལ་བཏབ། །
ཤྭ་ཤ་བཟས་པས་བརྒྱུགས་ནས་ཐལ། །



478
བདུད་གླིང་གཡུལ་འགྱེད།
ཤྭ་ཁྲག་བཏུངས་པས་ངོམས་ནས་ཐལ། །
དེ་རིང་བུ་མོ་ང་ལ་ཐུག ། །
བུ་མོས་རང་ཤའི་ཞིམ་ལུགས་བཤད། །
ཕ་མ་བཟང་པོའི་བུ་མོ་ཟེར། །
ཤ་འདི་ལས་ཞིམ་ཞིག་མེད་ལེ་ཟེར། །
ཁྲག་འདི་ལས་མངར་ཞིག་མེད་ལེ་ཟེར། །
ཤ་ཁྲག་སྦྱིན་པར་གཏོང་ལེ་ཟེར། །
སེམས་ལ་འགྱོད་པ་མེད་ལེ་ཟེར། །
སྲོག་ལ་ཕམ་པ་མེད་ལེ་ཟེར། །
གཏམ་འདྲ་མིན་གསུངས་པའི་མཐའ་མ་ལ། །
ད་རང་ལུས་སྦྱིན་པར་གཏོང་ཟེར་ན། །
ཕུ་ཡ་གིའི་རྫ་ལུང་གོང་མའི་ནང་། །
སྤྱང་རྒན་མོ་ཞིག་ལ་སྤྱང་ཕྲུག་དགུ །
བཟས་མེད་ལྟོགས་པར་ལུས་ནས་ཡོད། ། །
མདུན་རི་བཟས་ཀྱང་རྒྱུགས་ལེ་མིན། །
རྒྱབ་རི་བཟས་ཀྱང་རྒྱགས་ལེ་མིན། །
མར་བབ་ཆུ་ཆེན་བཏུངས་ན་ཡང་། །
ད་དུང་སྐོམ་པ་སེལ་ལེ་མིན། །
གཏོང་ཕོད་བུ་མོའི་ཤ་ཁྲག་དེ། །
དེ་ལ་སྦྱིན་ན་ལེགས་ལེ་བསམ། །
ཡིན་ཀྱང་ཨ་འབྲུག་ང་ལ་ཉོན། །
སེམས་སྡུག་པོ་མ་བྱེད་སེང་ལྕམ་སྨན། །
གནའ་བོ་བོད་ཀྱི་གཏམ་དཔེ་ལ། །



མི་ཆུང་ལམ་འཛོལ་ཧོར་ལ་གྱུར།
479
མཐོ་ལ་ཁའི་སྐར་ཆེན་འོད་ཅན་མ། །
སྐར་ཆེན་ལ་མོ་བརྒྱབ་ན་ཡང་། །
ཉི་ཟླ་རིམ་བཞིན་གསལ་རྒྱུ་ཡོད། །
གླིང་གེ་སར་ལྷ་ཡི་བླ་མ་དེ། །
མ་བཞུགས་བདུད་འདུལ་བྱོན་ན་ཡང་། །
བདུད་ཆེན་ཐོད་མདའ་སྤྲོད་པའི་རྗེས། །
རང་ཡུལ་མཐིལ་ལ་ལོག་རྒྱུ་ཡོད། །
སྐུ་མཁར་སེང་འབྲུག་སྟག་རྩེ་ལ། །
དགའ་སྐྱིད་དཔལ་ལ་རོལ་རྒྱུ་ཡོད། །
སྙན་པའི་གླུ་གར་འཁྲབ་རྒྱུ་ཡོད། །
དེ་ཚོ་ཨ་འབྲུག་ཐུགས་ལ་ཞོག །
ཐུགས་དགོངས་པ་རྒྱ་ཆེ་བཞེས་ན་བསམས། །
མཐོ་རྒྱལ་པོ་ཞིག་ལ་དཔེ་ཞིག་ལེན། །
རྒྱལ་གཞིས་ཆེན་པོ་མགོ་ལ་གྱོན། །
རྒྱལ་ཁྲིམས་ཆེན་པོ་བློན་གྱིས་བཟུང་། །
མཐའ་མ་དགྲ་ཡིས་མགོ་ནས་གནོན། །
རྒྱལ་གཞིས་གཞན་ལ་ཤོར་ནས་ཐལ། །
དེ་དུས་འགྱོད་ཀྱང་ཕྱི་ལེ་རེད། །
ཨེ་རེད་ཨ་ལྕམ་འབྲུག་མོ་སྨན། །
གླུ་གོ་ན་རྣ་བའི་དཀྱིལ་དུ་ཞོག །
མ་གོ་གླུ་ལ་སྐྱོར་རྒྱུ་མེད། །
ཅེས་གླུ་མཇུག་རྫོགས་པ་དང་སེང་ལྕམ་འབྲུག་མོས་ད་འོ་ན་སྤྱང་ཕྲུག་ནག་
ཁྱོད་ཀྱིས་ང་ལ་མོར་སྤྱང་ཕྲུག་ཡོད་སར་སྐྱེལ་རོགས་བགྱིས་ཞེས་སྤྱང་ནག་གི་སྒལ་



480
བདུད་གླིང་གཡུལ་འགྱེད།
པར་བཞོན་པ་དང་། གེ་སར་རྒྱལ་པོས་གཉིད་དབང་ཕབ་པས་སྲུ་འབྲུག་མོ་
གཉིད་དུ་ཡུར། སྤྱང་ནག་གིས་ལུང་ཆེན་ལ་གོམ་ཆེན་དང་ལུང་ཆུང་ལ་གོམ་
ཆུང་གིས་ཤར་གླིང་དཀར་སྟོད་ལ་གདན་འདྲེན་ཞུས། སྤྱང་རྒན་གཉིས་པོས་
འབྲུག་མོས་གཏོར་བའི་གཡུ་དང་བྱུ་རུ་སོགས་རྒྱུན་ཆ་ཐམས་ཅད་འབྲུག་མོའི་ཇ་
མཁར་སྨུག་པོའི་ཤར་སྒོ་པད་མ་གྲུ་བཞིའི་ཆིབས་རྡོ་གཡུང་དྲུང་འབར་བའི་སྟེང་
དུ་བཞག རྟ་མཆོག་མ་ཧཱ་འབར་བས་འབྲུག་མོའི་བཞོན་རྟ་གཟི་ཡི་རྭ་ཅོ་མཐོ་
གངས་ཅན་གྱི་གྲོ་སྨུག་ལྡིང་ཤེས་དང་སྒ་སྲབ་བཅས་འཇའ་འོད་ཀྱི་སྟེང་ནས་ཤེལ་
གྱི་རྟ་རའི་ནང་དུ་བསྐྱལ་ནས་བཞག་པའི་སྐབས། འབྲུག་མོ་གཉིད་སད་ནས་
ཕར་ལྟ་ཚུར་ལྟ་བྱས་པ་དང་སྐུ་མཁར་སེང་འབྲུག་སྟག་རྩེའི་སྒོ་ཁར་འབྱོར་ཡོད་
ལེ་གཞི་ནས་ཤེས་ནས་དགའ་བ་དཔག་མེད་ཀྱིས་སྟོབས་རྗེ་རྒྱལ་པོས་སྤྲུལ་པ་
མཛད་ནས་ང་འདིར་བསྐྱལ་བ་རེད་བསམ་ནས་མངོན་པར་བསྟོད། ཡར་
བཞེངས་ནས་དབུ་སྐྲར་བྱུལ་བྱུལ། ཞལ་རས་འཕུར་འཕུར། ན་བཟའི་ཐལ་
བ་བརྡབ་བརྡབ་དང་། སྐེ་རགས་འཆིང་སྐྱོར་བྱས་ནས་འཆང་མ་ནོར་བུ་་
དགའ་ འཁྱིལ་ བརྒྱབ། སྤང་ གདན་ རིགས་ གསུམ་ མགོན་ པོ་ བཅིངས།
གསེར་དང་མུ་ཏིག་སོགས་རྒྱན་ཆ་རྣམས་ཨམ་ཕྲག་ནང་དུ་བླུགས་ནས་མཁར་
ནང་ཡར་བྱོན་པས་ཡབ་སེང་བློན་དང་། ཡུམ་འགོག་བཟའ་ལྷ་མོས་གཙོས་
གླིང་གི་མོ་སྨན་རྣམས་ཞལ་མཇལ། ནེའུ་ཆུང་ལུ་གུའི་ཚ་རུས་ཞལ་འཛུམ་པའི་
སྒོ་ནས་ཨ་འབྲུག་བྱོན་པ་ཤིན་ཏུ་བཟང་། ཁྱེད་སྐུ་འོ་བརྒྱལ་ཆེ་མ་ཐལ། ཁྱེད་
ཀྱིས་སྐྱེས་བུ་ཆེན་པོ་ས་གང་དུ་ཕེབས་སྐྱེལ་ཞུས་པ་ཡིན། བཀའ་དང་གཏམ་
གང་འདྲ་ཡོད་ཅེས་ཇ་ཆང་སོགས་ཕུན་སུམ་ཚོགས་པ་བཤམས། འབྲུག་མོ་སྐུ་
ལྷོད་ལྷོད་ངང་གླིང་གི་མོ་སྨན་རྣམས་དང་གཏམ་གླེང་བྱས།
གླིང་རྗེ་སྟོབས་ཀྱི་རྒྱལ་པོས་འདོ་བ་རྐྱང་རྒོད་འཕེར་བ་ལ་སྲབ་མཐུར་མེ་རི་
འཁྱིལ་འཁྱིལ། དུང་ཡོབ་དཀར་པོ་རྒྱང་གྲགས། གློ་ཐག་འབྲུག་རིས་བཤན་



མི་ཆུང་ལམ་འཛོལ་ཧོར་ལ་གྱུར།
481
འཁོར། གོང་ཐག་ལྷ་འདྲེ་ཟིལ་གནོན། སྨད་ ཐག་བཀྲིས་གཡང་འཁྱིལ་་་
བཅས་ཀྱིས་བསྐོར། གསེར་སྒ་རིན་ཆེན་དབང་རྒྱལ་ལ་སྒ་སྔ་རུའི་སྟེང་ནས་ཉི་
མ་ཤར། ཕྱི་རུའི་སྟེང་ནས་ཟླ་བ་ཚེས། ཡོབ་ཆེན་སྟེང་ནས་སྐར་ཆེན་ཤར།
ཡོབ་ཆུང་སྟེང་ནས་སྐར་ཆུང་ཤར། རྨོག་ཆེན་རྒྱལ་བའི་ཐོད་སྐོར་ལ་རྒྱལ་བ་
རིགས་གསུམ་མགོན་པོས་བསྐོར། ཁྱུང་འཕྲུ་ཁམས་གསུམ་ཟིལ་གནོན་ལ་་་་
སངས་རྒྱས་སྟོང་དང་རྩ་གཉིས་བསྐོར། ཁྲབ་ཆེན་ཟིལ་བ་འབུམ་འཛོམས་ལ་
ཞི་ཁྲོ་དམ་པ་རིགས་བརྒྱ་བསྐོར། ཕུབ་མོ་སྦ་དཀར་ལེབ་ཆེན་ལ་གླིང་བཞི་སྲུང་
བའི་དགྲ་ལྷས་བསྐོར། མདའ་ར་གཡས་པའི་ནང་རྒྱུད་ལ་མདའ་རབ་དགུ་
བཅུ་གོ་དགུ་བསྐོར། གཟིག་ཤུབས་གཡོན་མའི་ནང་རྒྱུད་ལ་མཆོག་དཀར་ར་
རྒོད་འཁྱིལ་བས་བསྐོར། རལ་གྲི་བཏབ་པ་ལན་མེད་ལ་སྲོག་གཅོད་མྱུར་བའི་
དགྲ་ལྷས་བསྐོར། མདུང་མོ་ཁམས་གསུམ་འུར་འདུལ་ལ་བ་དན་གཡུལ་ལས་
རྣམ་རྒྱལ་གྱིས་བསྐོར་ནས་དགྲ་ལྷའི་གོ་མཚོན་སྣ་དགུ་དང་བཅས་པ་སྐུ་ལུས་ལ་
མཛེས་པར་སྤྲས་ནས་བྱང་གི་འདམ་མཚོ་ཆེན་པོའི་འགྲམ་དུ་འབྱོར་བ་དང༌།
གེ་སར་གྱིས་ལྷ་ཀླུ་གཉན་གསུམ་གྲོགས་སུ་འགུགས་པ་དང་། ལྷ་རྟར་སྐུལ་བརྡ་
གཏོང་བའི་གླུ་ཐུང་ཐུང་ཞིག་བཞེས་སོ། །
གླུ་ཨ་ལ་ཐ་ལ་ཐ་ལ་རེད། །
ཐ་ལ་མོ་གླུ་ཡི་ལེན་ལུགས་རེད། །
གླུ་ལེན་ན་བྱང་ཆུབ་བརྒྱུད་ནས་ལེན། །
ངག་འགུགས་ན་སངས་རྒྱས་བསྒོམས་ནས་འགུགས། །
དུས་དེ་རིང་ལྷ་ཞིག་འབོད་ལེ་དེ། །
གནས་དུས་གསུམ་ཆོས་སྐུའི་ཞིང་ཁམས་ནས། །
ཆོས་སྐུ་ཀུན་ཏུ་བཟང་པོ་མཁྱེན། །
ཤར་གཡུ་ལོ་བཀོད་པའི་ཞིང་ཁམས་ནས། །



482
བདུད་གླིང་གཡུལ་འགྱེད།
ལོངས་སྐུ་ཐུགས་རྗེ་ཆེན་པོ་མཁྱེན། །
ནུབ་རྔ་ཡབ་གླིང་གི་གནས་མཆོག་ནས། །
སྤྲུལ་སྐུ་པད་མ་འབྱུང་གནས་མཁྱེན། །
དེ་རིང་སྐྱེས་བུའི་གྲོགས་ལ་བྱོན། །
བྱིན་རླབས་མ་ཆུང་ཐུགས་རྗེས་གཟིགས། །
གནམ་རིམ་པ་བཅུ་གསུམ་དགུང་སྔོན་ནས། །
མ་ནེ་ནེ་སྐྱེས་བུའི་གྲོགས་ལ་བྱོན། །
དེ་ནས་ལྷ་ཞིག་འབོད་ལ་འདི། །
ནམ་མཁའ་སྟེང་གི་གནས་མཆོག་ནས། །
གནས་སུམ་ཅུ་བརྩེགས་པའི་ཡང་སྟེང་ནས། །
ལྷ་ཆེན་ཚངས་པ་དཀར་པོ་ཁྱེད། །
དབུ་ལ་ལྷ་རྨོག་དཀར་པོ་གསོལ། །
དུང་གི་ཐོར་གཙུག་ཤིགས་སེ་ཤིག །
དབུ་སྐྲ་འཇའ་འདྲ་ལྡེམས་སེ་ལྡེམ། །
ཤེལ་གྱི་ཁ་འབངས་ཏ་ལ་ལ། །
མེ་ཏོག་ཆར་པ་སིལ་ལེ་ལེ། །
དྲི་ཞིམ་སྤོས་དཀར་ལྷངས་སེ་ལྷང་། །
ཁྱུང་གི་སྤུ་སྒྲོ་ལྡེམས་སེ་ལྡེམ། །
སྐུ་ལུས་དུང་ཁྲབ་དཀར་པོ་གསོལ། །
སྟག་དོང་གཡས་ལ་གཟིག་ཤུབས་གཡོན། །
མདའ་གཞུ་འཁོར་གསུམ་སྐུ་ལ་བསྐོར། །
ཕྱག་གཡས་སུ་ཤེལ་གྱི་རལ་གྲི་བཟུང་། །
གཡོན་དུ་དུང་དམར་བ་དན་བསྣམས། །



མི་ཆུང་ལམ་འཛོལ་ཧོར་ལ་གྱུར། །
483
ཆིབས་སུ་ལྷ་རྟ་གྲོ་དཀར་ཆིབས། །
ལྷ་དམག་དུང་ཕྱུར་བཅོ་བརྒྱད་བསྐོར། ། །
དེ་རིང་སྐྱེས་བུའི་གྲོགས་སུ་བྱོན། །
མི་ནུབ་འདམ་མཚོ་གཤགས་རོགས་མཛོད། །
དེ་ནས་ལྷ་ཞིག་འབོད་ལ་དེ། །
གངས་རི་ཤེལ་གྱི་ཕོ་བྲང་ནས། །
རིན་ཆེན་འབར་བའི་ཁྲི་སྟེང་ནས། །
གཉན་ཆེན་སྐུ་ལྷ་གེར་འཛོ་ཁྱེད། །
དབུ་ལ་བཙན་ཁྲབ་དམར་པོ་གསོལ། །
བཙན་དར་དམར་པོ་ལྷབས་སེ་ལྷབ། །
སྐུ་ལུས་བཙན་ཁྲབ་དམར་པོ་གསོལ། །
ཕྱག་གཡས་ལ་གནམ་ལྕགས་རལ་གྲི་བཟུང་། །
གཡོན་དུ་མདུང་དམར་བ་དན་བསྣམས། །
བཙན་རྟ་དམར་པོ་འོག་ཏུ་ཆིབས། །
བཙན་ཁྱི་དམར་པོ་ཁྱུགས་སེ་ཁྱུག །
བཙན་འཁོར་བྱེ་བ་འབུམ་གྱིས་བསྐོར། །
དུས་དེ་རིང་རྒྱལ་པོའི་གྲོགས་སུ་བྱོན། །
མི་ནུབ་འདམ་མཚོ་གཤགས་རོགས་མཛོད། །
རྒྱ་མཚོ་ཆུ་ཡི་དཀྱིལ་འཁོར་ནས། །
འདོད་ཡོན་ཀླུ་མཁར་ཁྲ་མོ་ནས། །
ཀླུ་རྒྱལ་གཙུག་ན་རིན་ཆེན་ཁྱེད། །
དབུ་ལ་གཡུ་རྨོག་སྔོན་མོ་གསོལ། །
ཆུ་དར་སྔོན་མོ་ལྷབས་སེ་ལྷབ། །



484
བདུད་གླིང་གཡུལ་འགྱེད།
སྐུ་ལུས་གཡུ་ཁྲུབ་སྔོན་མོས་བརྒྱན། ། །
སྟག་དོང་གཡས་ལ་གཟིག་ཤུབས་གཡོན། །
མདའ་གཞུ་འཁོར་གསུམ་སྐུ་ལ་གསོལ། །
ཕྱག་གཡས་སུ་དོན་ཡོད་ཞགས་པ་བསྣམས། །
གཡོན་དུ་ནོར་བུ་དགོས་འདོད་འཛིན། །
ཆུ་རྟ་སྔོན་མོ་འོག་ཏུ་ཆིབས། །
དཔུང་རོགས་ཀླུ་དམག་འབུམ་གྱིས་བསྐོར། །
དེ་རིང་སྐྱེས་བུའི་གྲོགས་སུ་བྱོན། །
བྱང་གི་འདམ་མཚོ་གཤགས་རོགས་མཛོད། །
དུས་དེ་རིང་ཆེད་དུ་ལྷ་གསོལ་བྱེད། །
ཤར་རྨ་ཁམས་གླིང་གི་ས་ཆ་ལ། །
སྐྱིད་ལྷ་མཁར་ཕྲ་མདོའི་ནང་རྒྱུད་ལ། །
ཞིམ་ཇ་ཆང་ལོངས་སུ་སྤྱོད་པའི་དུས། །
རྩེད་གླུ་གཞས་བྲོ་ར་འཁྲབ་པའི་དུས། །
མཐོ་གོང་མ་ལྷ་ཡི་ལུང་བསྟན་ཕབ། །
ང་གེ་སར་མ་བཞག་བྱང་ལ་མངགས། །
ང་འཛེམས་མེད་བྱང་ཐང་སྐྱ་མོ་འགྲིམས། །
དུས་དེ་རིང་འདམ་མཚོའི་འགྲམ་དུ་སླེབས། །
ལྷ་གོང་མའི་ལུང་ལ་བལྟས་པས་ན། །
བྱང་འདམ་མཚོ་དེ་རིང་གཤགས་དུས་ཡིན། །
རྡོ་ཕོང་བ་ཁ་སྒྲིག་བཤིག་དུས་ཡིན། །
སྔར་ཉེ་མོ་མིག་གིས་མ་མཐོང་ཡང་། །
ཐག་རིང་པོ་རྣ་བས་ཐོས་ཚུལ་ལ། །



མི་ཆུང་ལམ་འཛོལ་ཧོར་ལ་གྱུར།
485
བྱང་འདམ་མཚོ་གཤགས་རྒྱུ་སླ་ལེ་ཟེར། །
མིག་འབྱེད་བཙུམ་ཙམ་ལ་གཤགས་ལེ་ཟེར། །
ཟེར་ཟེར་གཏམ་དེ་བདེན་གདའ་བསམ། །
མྱུར་མྱུར་འདམ་མཚོའི་འགྲམ་དུ་ཡོང་། །
ལོང་ལོང་འདམ་མཚོ་ནམ་མཁར་འཕྱུར། །
བཤོལ་བཤོལ་གོམ་སྟབས་ཕྱི་ལ་བཤོལ། །
བྱང་འདམ་མཚོ་མ་དང་ཟབ་མཚོ་མ། །
མཐའ་མུ་མེད་འདམ་མཚོ་གཤག་རྒྱུ་དེ། །
ཁ་བདེ་མོས་བཤད་ན་སླ་མོ་རེད། །
རྡོ་རག་མཆུ་མ་དང་ཟངས་མཆུ་མ། །
ལག་བདེ་མོས་བཤིག་ན་སླ་མོ་རེད། །
དུས་དེ་རིང་འདམ་མཚོ་མིག་ངོར་འཆར། །
བློ་བསམ་ཡུལ་འདས་པའི་མཚོ་མོ་རེད། །
མཐོ་ནམ་མཁར་སྤྲིན་ནག་ལང་ལོང་འཕྱུར། །
དམའ་འདམ་མཚོར་རླབས་ནག་ལང་ལོང་འཕྱུར། །
དོན་ལང་ལོང་འཕྱུར་ལུགས་འདྲ་ན་ཡང༌། །
རླབས་ནག་པོས་ས་གཞི་འབྱིང་རབས་གདའ། །
གནམ་ཨ་སྔོན་འབྲུག་སྒྲ་འུར་རུ་རུ། །
བྱང་འདམ་མཚོའི་རླབས་སྒྲ་འུར་རུ་རུ། །
སྐད་འུར་འུར་གྲགས་ལུགས་འདྲ་ན་ཡང་། །
ས་འདམ་མཚོའི་རླབས་སྒྲར་མཚུངས་དུས་མེད། །
ད་དེ་རིང་འདམ་མཚོ་ཅི་འདྲ་གཤོག །
རྟ་འདོ་ཆེན་རྐྱང་རྒོད་འཕེར་བ་མཁྱེན། །



486
བདུད་གླིང་གཡུལ་འགྱེད།
ཁྱེད་རྩ་རླུང་འཕྲུལ་གྱི་ལྷ་རྟ་རེད། །
ངེད་མི་རྟ་མཁའ་ལ་ལྡིང་དུས་རེད། །
བྱང་འདམ་མཚོ་དེ་རིང་གཤགས་དུས་རེད། །
མཚོ་རླབས་ཕྲེང་མཁའ་ལ་འཕྱུར་བའི་དུས། །
མཐའ་འདམ་མཚོ་གཤགས་རྒྱུ་ཁག་ལེ་བསམ། །
མཐོ་གོང་མ་ལྷ་ཡི་ཞིང་ཁམས་ནས། །
ལྷ་ལུང་བསྟན་ཕབ་ནས་མ་བཞུགས་པར། །
ངེད་མི་རྟ་གཉིས་ཀྱི་གམ་དུ་བྱོན། །
བྱང་འདམ་མཚོ་ལྷན་དུ་གཤགས་ན་བསམ། །
ཏི་སེ་གངས་ཀྱི་རི་བོ་ནས། །
བདུད་མོ་ཨ་ལྕམ་དཀར་མོ་དེ། །
ངེད་མི་རྟའི་ར་མདར་ཡོང་རན་རེད། །
དེ་རེད་ན་ལྷ་ཀླུས་དགོངས་པ་མཛོད། །
མ་གོ་གླུ་ལ་སྐྱོར་རྒྱུ་མེད། །
ཅེས་གླུ་མཇུག་རྫོགས་པ་དང་འདོ་བ་རྐྱང་རྒོད་འཕེར་བས་འཚེར་སྐད་
གནམ་སར་གྲགས་འདྲ་ལན་གསུམ་བརྒྱབ་ནས་རྟ་སྐད་མི་སྐད་ལ་གྱུར་པ་དང་
འཚེར་གླུ་དྲུག་འགྱུར་ལ་དྲངས་ནས་གེ་སར་རྒྱལ་པོར་གླུ་ཞིག་ཕུལ་སོང་།
གླུ་ཨ་ལ་ཐ་ལ་ཐ་ལ་རེད། །
ཐ་ལ་མོ་གླུ་ཡི་ལེན་ལུགས་རེད། །
ཧ་ཧ་ཧ་ལ་ཧོ་ཧོ་ཧོ། །
ཧ་ཧ་ཧོ་ཧོ་རྟ་ཡི་སྐད། །
རྟ་འདོ་བ་འཕེར་བའི་འཚེར་སྐད་རེད། །
སྐད་ཧ་ཧ་ཟེར་ནས་ལན་གསུམ་འབོད། །



མི་ཆུང་ལམ་འཛོལ་ཧོར་ལ་གྱུར།
487
ཧོ་ཧོ་ཟེར་ནས་ལན་གསུམ་འབོད། །
འབོད་གསུམ་དེ་རིང་ལྷ་ཞིག་འབོད། །
ནམ་མཁའ་ལྷ་ཡི་གནས་མཆོག་ནས། །
རྟ་མཆོག་ཤེལ་གྱི་རྒྱལ་པོ་མཁྱེན། །
ཐུགས་མ་གཡེངས་འདོ་བའི་ཁ་འཛིན་མཛོད། །
སྲིད་པ་གངས་རིའི་གཙུག་ཕུད་ནས། །
རྟ་མཆོག་མ་ཧྭ་འབར་ལྷ་མཁྱེན། །
རྒྱ་ནག་རི་བོ་རྩེ་ལྔ་ནས། །
ཆོས་རྟ་གཞོན་ནུ་བློ་གྲོས་མཁྱེན། །
འདོ་ཆེན་རྐྱང་པོའི་ཁ་འཛིན་མཛོད། །
ས་འདི་ཡི་ས་ངོ་མ་ཤེས་ན། །
བྱང་གི་འདམ་མཚོའི་གཡོན་ཟུར་རེད། །
རྟ་ང་འདྲ་ང་ངོ་མ་ཤེས་ན། །
རྟ་ང་འདྲ་ང་ངོ་ལོས་ཀྱང་ཤེས། །
གོང་མ་ལྷ་ཡི་ཞིང་ཁམས་ནས། །
རྨ་བྱ་སེར་པོའི་ཁྲི་སྟེང་ནས། །
འཕགས་མཆོག་ཆོས་སྐུ་འོད་དཔག་མེད། །
འོད་དཔག་མེད་ཀྱི་སྐྱེ་བ་ཡིན། །
རྩ་རླུང་འཕྲུལ་གྱི་ལྷ་རྟ་ཡིན། །
འདོ་བ་རྐྱང་རྒོད་འཕེར་བ་ཟེར། །
རྟ་རྐྱང་དཀར་མ་རེད་རྐྱང་སྨུག་རེད། །
མ་ནི་ཧོ་ཡི་སྤུ་མདོག་ཅན། །
པད་མ་ར་ཀའི་མདངས་བཀྲག་ཅན། །



488
བདུད་གླིང་གཡུལ་འགྱེད།
རྟ་རྐྱང་པོའི་ལུས་ལ་མདངས་གསུམ་ཡོད། །
དམར་མདངས་རྐྱང་མདངས་ལྷ་མདངས་གསུམ། །
རྟ་རྐྱང་པོའི་ལུས་ལ་ཚུགས་གསུམ་ཡོད། །
སོག་པ་དམག་དཔོན་དར་འཕྱར་ཚུགས། །
ཚང་ར་འཕྲིན་ལས་རྣམ་རྒྱལ་ཚུགས། །
སྨད་ཚང་བཀྲ་ཤིས་གཡང་གི་ཚུགས། །
རྟ་རྐྱང་པོའི་ལུས་ལ་འོད་གསུམ་ཡོད། །
ཆོས་སྐུ་མགོན་པོ་འོད་དཔག་མེད། །
ལོངས་སྐུ་ཐུགས་རྗེ་འོད་དཔག་མེད། །
སྤྲུལ་སྐུ་ཐུགས་རྗེ་འོད་དཔག་མེད། ། །
རྩ་རླུང་ལྷ་ཡི་འོད་གསུམ་ཡིན། །
དཔུང་པ་རླུང་གི་འཁོར་ལོ་ཅན། །
བང་ཁ་མཁའ་མྱུར་འདབ་ཆགས་ཅན། །
རྫུ་འཕྲུལ་ཅན་གྱི་རྟ་ཞིག་ཡིན། །
ཡིན་པའི་ཡིན་ལུགས་བཤད་པས་ན། །
ལག་གཡས་པའི་གཞོགས་ལ་བལྟས་པས་ན། །
རྒོད་ཐང་དཀར་ཐུ་ལུ་བཅོ་བརྒྱད་ཡོད། །
བྱ་ཁྱུང་ཆེན་གཤོག་སྒྲོ་བཅུ་དྲུག་ཡོད། །
ལག་གཡོན་པའི་གཞོགས་ལ་བལྟས་པས་ན། །
རྒོད་ཐང་སྨུག་ཐུ་ལུ་བཅོ་བརྒྱད་ཡོད། །
བྱ་ཁྱུང་རྒྱལ་གཤོག་སྒྲོ་བཅུ་དྲུག་ཡོད། །
རྩ་རླུང་གཉིས་ལ་རང་དབང་ཐོབ། །
སྐད་ཅིག་གར་སོང་ཐོགས་པ་མེད། །



མི་ཆུང་ལམ་འཛོལ་ཧོར་ལ་གྱུར།
489
མགོ་བོ་མཁའ་འགྲོའི་ཚེ་བུམ་ལ། །
ལྷ་ཚེ་དཔག་མེད་ཀྱི་རབ་གནས་གནང་། །
འཆི་མེད་ཚེ་ཡི་བདུད་རྩི་བསྐོར། །
མངོན་ཤེས་ཅན་གྱི་རྟ་ཞིག་ཡིན། །
མངོན་ཤེས་ཅན་གྱི་ལྷ་རྟ་ཡིན། །
སྤྱན་མིག་གཡས་གཡོན་གཉིས་པོ་ལ། །
འོད་ཟེར་ཆོས་སྐུའི་འཇའ་ལམ་ཡོད། །
སྣ་གཞུང་གཡས་གཡོན་གཉིས་པོ་ལ། །
ཕ་བླ་མའི་གསུང་སྐད་ཏ་ལ་ལ། །
ཟེར་བ་འབུམ་འཛོམས་འཕྱར་མོ་ལ། །
མགར་ཆེན་སྟོང་གི་མེ་རླབས་མཆོད། །
སྒལ་ཚིགས་བཞི་བཅུ་ཞེ་དགུ་ལ། །
གྲུབ་ཆེན་བརྒྱད་ཅུས་ལྷན་དུ་བསྐོར། །
རྩིབས་མ་གཡས་པའི་གདན་སྟེང་ལ། །
རྨེ་བ་དགུ་ཡི་དགུ་མིག་འཛོམས། །
རྩིབས་མ་གཡོན་མའི་གདན་སྟེང་ལ། །
སྤར་ཁ་བརྒྱད་ཀྱི་བརྒྱུད་ཟུར་བསྐོར། །
རྔ་མ་ཆུ་ཆར་དལ་འབབ་ལ། །
མཁའ་འགྲོ་འབུམ་གྱིས་དར་འཐག་བརྐྱངས།
ཟངས་ཁོག་ཀུན་དགའ་ར་བ་ལ། །
སངས་རྒྱས་སྟོང་དང་རྩ་གཉིས་འཛོམས། །
སྒལ་སྟེང་མི་ཡིས་མ་འཆུག་ན། །
འོག་རྟ་འདོ་རྟས་འཆུག་ས་མེད། །



490
བདུད་གླིང་གཡུལ་འགྱེད།།
བྱང་གི་འདམ་མཚོ་གཤགས་པ་ལ། །
དཔོན་ཇོ་རུ་སྐྲག་སྣང་མཛད་དགོས་མེད། །
རྒྱ་ལ་ཆེན་འདམ་མཚོ་ཆེན་པོ་མ། །
མཐའ་མུ་མེད་མ་ཡིན་མུ་ཡོད་ཡིན། །
ཞེང་རྟ་ཕོའི་ཉིན་ལམ་བཅུ་གཅིག་ཡིན། །
འདམ་མཚོ་རླབས་ནམ་མཁར་འཕྱུར་ན་ཡང༌། །
མཚོ་རླབས་ཕྲེང་དོག་མོ་ས་ནས་བྱུང་། །
ངེད་མི་རྟ་རླབས་ཕྲེང་བརྒྱུད་ནས་བཤར། །
བྱང་འདམ་མཚོ་དེ་རིང་གཤགས་ངེས་རེད། །
དེ་རེད་གདའ་ཨེ་དགོངས་ཇོ་རུ་དཔོན། །
ཁྱེད་སེང་ཆེན་གེ་སར་རྒྱལ་པོ་གཅིག ། །
ང་འདོ་ཆེན་རྐྱང་རྒོད་འཕེར་བ་གཉིས། །
སྐྱིད་བདེ་མོར་འདུག་ཐབས་ཡེ་ནས་མེད། །
ནུབ་སྟག་གཟིག་ཡུལ་དུ་བྱོན་དགོས་ཡོད། །
སྟག་གཟིག་མེ་ཐང་གཤགས་དགོས་ཡོད། །
སྟག་གཟིག་མེ་ཐང་བཅོ་བརྒྱད་ཡོད། །
མེ་ཐང་རེ་རེའི་ཁ་ཞེང་ལ། །
རྟ་ཕོའི་ཉིན་ལམ་ཅོ་བརྒྱད་ཡོད། །
མེ་ལྕེ་ས་གཞི་ཀུན་ཏུ་མཆེད། །
མེ་རླབས་ནམ་མཁའ་ཡོངས་སུ་འཕྱུར། །
མེ་གཟས་ཁྲི་གདུགས་བཅོམ་འདྲ་ཡོད། །
མེ་ལྷས་ཆུ་ཀླུང་བཏུང་འདྲ་ཡོད། །
དེ་དུས་ངེད་གཉིས་གང་འདྲ་བྱེད། །



491
མི་ཆུང་ལམ་འཛོལ་ཧོར་ལ་གྱུར།
སོག་པོའི་ཡུལ་ལ་བྱོན་དགོས་ཡོད། །
སོག་པོའི་བྱེ་ཐང་གཤགས་དགོས་ཡོད། །
བྱེ་ཐང་སྒང་དྲུག་བཅོ་བརྒྱུད་ལ། །
བྱེ་འགོར་གོ་བོས་ཁེངས་ནས་ཡོད། །
གོ་བོས་ཤ་རུས་བསྒུགས་ནས་ཡོད། །
མི་ཤ་དམར་མཆོད་གཏོང་གི་ཡོད། །
མི་པགས་ཐུ་ལེ་འཚེམ་གྱི་ཡོད། ། །
བྱེ་སྐྱེད་ཕུག་རོན་ཁེངས་ནས་ཡོད། །
འུང་འུང་བསུ་མའི་གླུ་རེ་ལེན། ། །
གཡས་སྐོར་བརྒྱབ་ནས་བྲོ་རེ་འཁྲབ། །
གཡོན་སྐོར་བརྒྱབ་ནས་མགོ་རེ་བསྐོར། །
ཕུག་རོན་གླ་རིན་ལེན་གྱི་ཡོད། །
བྱེ་འདབ་སྤྲེའུས་ཁེངས་ནས་ཡོད། །
བྱེ་རི་བྱེ་ཇིབ་བྱེད་ཀྱི་ཡོད། །
བྱེ་མས་ཡོས་བརྔོ་བྱེད་ཀྱི་ཡོད། །
བྱེ་ཐང་ཨབ་རས་ཁེངས་ནས་ཡོད། །
བྱེ་དོང་ཨབ་ཚང་བཟོས་ནས་ཡོད། །
ཨབ་ར་རྩེད་མོར་རོལ་ནས་ཡོད། །
བྱེ་ལ་རེ་རེ་རྒྱག་པའི་དུས། །
བྱ་ཆེན་གོ་བོས་མཆུ་ཏོག་རྒྱག །
ཕུག་རོན་བྱ་ཡིས་གཤོག་ལྕག་འབུད། །
སྤྲེའུས་གདོང་མཆོང་ཤ་པགས་འཐེན། །
ཨབ་རས་རྐང་པའི་ཞྭ་རིལ་འབྲད། །



492
བདུད་གླིང་གཡུལ་འགྱེད། །
དེ་དུས་ངེད་གཉིས་ཅི་འདྲ་བྱེད། །
ད་རུང་གསོན་དང་སེང་ཆེན་དཔོན། །
བྱང་བྱེ་རིའི་ཡུལ་ལ་བྱོན་དགོས་ཡོད། །
བྱེ་རིར་མཚོ་ཆེན་བཅུ་གསུམ་ཡོད། །
མཚོ་ཆེན་བཅུ་གསུམ་གཤགས་དགོས་རེད། །
དེ་རིང་ཉི་མའི་གདོང་གང་ལ། །
གཏམ་མང་མང་མ་ཞུ་སེང་ཆེན་དཔོན། །
ཕོ་སེམས་ཆུང་སེམས་པ་མ་ཆུང་ཟེར། །
རྡོ་སྒོར་མོ་རླུང་གིས་མི་འཁུར་ཟེར། ། །
གཏམ་དེ་ཟེར་ངེད་གཉིས་བློ་ལ་བཅངས། །
བྱང་འདམ་མཚོ་གཤགས་པའི་གྲབས་ལ་བརྩོན། །
དོ་ནུབ་མལ་གསོ་ལེགས་པར་བྱེད། །
ནངས་པར་འདམ་མཚོའི་རླབས་ཕྲེང་བརྒྱུད། །
འུར་འཁྱིལ་ལེར་ཕ་ཁར་བཤར་དགོས་ཡོད། །
བློ་དོགས་འཆར་ཕྱིར་མིག་བལྟ་རྒྱུ་མེད། །
དོན་དེ་ཚོ་རྒྱལ་པོའི་ཐུགས་ལ་ཞོག །
གླུ་མཐོལ་བར་སོང་ན་བཟོད་པ་བཞེས། །
ངག་འཆལ་བར་སོང་ན་མཐོལ་ལོ་བཤགས། །
ཞེས་གླུ་དེ་ལྟར་ཕུལ་བ་དང་། གེ་སར་རྒྱལ་པོ་ཐུགས་མགུ་པོ་བྱུང་ནས་
ཞལ་འཛུམ་འཛུམ། དབུ་འཇོག་འཇོག་གནང་ནས་གཟིམ་དུ་འཁོད། ཕྱི་
ཉིན་ནམ་གསལ་བ་དང༌། གེ་སར་མི་རྟ་གཉིས་ཡར་བཞེངས་ནས་གསོལ་ཆས་
ལེགས་པར་བཞེས། ཞོགས་པའི་ཉི་ཟེར་རི་རྩེར་ཕོག་པ་དང༌། གེ་སར་མི་རྟ་
གཉིས་འདམ་མཚོའི་ཁར་བྱོན། འདོ་ཆེན་རྐྱང་རྒོད་ཀྱིས་ངེད་གཉིས་འདམ་



མི་ཆུང་ལམ་འཛོལ་ཧོར་ལ་གྱུར།
493
མཚོའི་རླབས་ཕྲེང་བརྒྱུད་ནས་བྱོན་པའི་སྐབས། ཐུགས་དོགས་མེད་པར་་་་
འདམ་མཚོ་ག ཤགས་དགོས་ཞུས་པ་དང་། གེ་སར་གྱིས་དེ་བཞིན་བྱེད་་་་་་་
གསུངས་ནས་ཁོང་མི་རྟ་གཉིས་འདམ་མཚོའི་རླབས་ཕྲེང་བརྒྱུད་ནས་བཤར་
བའི་སྐབས། ལ་རེ་རྦ་རླབས་ནམ་མཁར་འཕྱུར་ནས་གེ་སར་མི་རྟ་གཉིས་་
མཁའ་ལ་རྒྱུ་བ་འདྲ་ལེ་བྱུང༌། སྐབས་རེ་རྦ་རླབས་མར་འགྲིལ་བ་དང༌། གེ་
སར་མཁའ་ནས་ལྷུང་བ་འདྲ་ལེ་བྱུང་བས་ཐུགས་ལ་འཇིགས་སྣང་ཕྲན་བུ་བྱུང་བ་
དང་། གེ་སར་མི་རྟ་གཉིས་འཕྲལ་མ་ཉིད་དུ་འདམ་མཚོའི་ནང་དུ་ལྷུང་ནས་
མིག་ལམ་དུ་མི་སྣང་བར་སོང་བའི་སྐབས། ལྷ་ཀླུ་གཉན་གསུམ་དང་། ལྷག་
པར་དུ་ཆུ་ལྷ་རྣམས་སྐད་ཅིག་ཉིད་དུ་བྱོན་ནས་ གེ་སར་མི་རྟ་གཉིས་འདམ་་
མཚོའི་ཁར་བཏེགས་པ་དང༌། བྱང་གི་འདམ་ མཚོ་གཤགས་རོགས་མཛད་
པས་གེ་སར་ཐུགས་སྣང་སྤྲོ་པོས་དེ་རིང་ལྷ་གོང་མའི་སྡོང་གྲོགས་མེད་ན་འདམ་
མཚོ་གཤག་རྒྱུ་བཞག ངེད་གཉིས་མཚོ་ནས་ཐར་དཀའ་ལེ་རེད་ཅེས་གསུངས་
པ་དང༌། འདོ་རྟ་རྐྱང་རྒོད་ཀྱིས་སྐྱེས་བུ་ཁྱེད་ཀྱི་ཐུགས་ལ་དོགས་གནས་ཕྲན་
བུ་བྱུང་བའི་བར་ཆད་རེད་ཅེས་གསུངས། །
གེ་སར་གྱིས་ངེད་ཟུང་འདམ་མཚོ་ལས་བརྒལ་བ་ཤིན་ཏུ་བཟང་ན་ཡང་།
ཆུ་སྲིན། འདམ་སྲིན། ཉ་སྦལ་སོགས་མཚོ་ནང་གི་སྲོག་ཆགས་མང་པོ་རྨིག་
འོག་ཏུ་ཤོར་བས་ཤིན་ཏུ་མ་འོས། ད་ངེད་གཉིས་ཡར་འདྲེན་མ་བྱས་ན་མ་
འགྲིག་པས་ཅི་འདྲ་བྱས་ན་དགའ་ཞེས་གསུངས་པ་དང༌། ལྷ་རྟ་རྐྱང་རྒོད་ཀྱིས་
སྟོབས་ཀྱི་རྒྱལ་པོ་གེ་སར་ཁྱེད་ཐུགས་ངལ་གནང་དགོས་དོན་མེད། ང་འདོ་
བས་རྨིག་བརྫིས་བཏང་བའི་སྲོག་ཆགས་ཐམས་ཅད་ལག་པས་བརྫིས་ན་རྐང་
པས་འདྲེན། རྐང་པས་བརྫིས་ན་ལག་པས་འདྲེན། སྲོག་ཆགས་འབུ་སྲིན་
གཅིག་ཀྱང་ཤི་དམྱལ་བར་ལྷུང་མེད། སྟོབས་ཀྱི་རྒྱལ་པོ་ཁྱེད་ཡིན་ལུགས་ གླུ་
འདི་གསོན་ཞེས་རྟ་རྐྱང་པོས་གླུ་ཞིག་ཕུལ་ལོ། །



494
བདུད་གླིང་གཡུལ་འགྱེད།
གླུ་ཨ་ལ་ཐ་ལ་ཐ་ལ་རེད། །
ཐ་ལ་མོ་གླུ་ཡི་ལེན་ལུགས་རེད། ། །
གླུ་ཐེངས་གསུམ་ངག་གི་འགུག་ལུགས་རེད། །
སྐྱབས་ཆོས་དང་སངས་རྒྱས་དགེ་འདུན་གསུམ། །
གསོལ་བ་འདེབས་སོ་བྱིན་གྱིས་རློབས། །
བྱིན་རླབས་ཅན་གྱི་ལྷ་གསུམ་མཁྱེན། །
ཐུགས་རྗེ་འོད་ཟེར་དེ་རིང་མཛོད། །
ས་འདི་ཡི་ས་ངོ་མ་ཤེས་ན། ། །
བྱང་གི་འདམ་མཚོའི་ཚུར་མཐའ་རེད། །
རྟ་ང་འདྲ་ང་ངོ་མ་ཤེས་ན། །
འོད་དཔག་མེད་ཀྱི་སྤྲུལ་པ་ཡིན། །
ད་རེས་རྒྱལ་མཆོག་སེང་ཆེན་དཔོན། །
ཐུགས་ཆུང་ཆུང་མ་མཛད་གེ་སར་དཔོན། །
ཐུགས་ཆུང་ན་དོན་ཆེན་འཁྲུག་ལེ་རེད། །
ཁྱེད་འཛམ་གླིང་གེ་སར་རྒྱལ་པོ་གཅིག །
ངེད་འདོ་ཆེན་རྐྱང་རྒོད་འཕེར་བ་གཉིས། །
བདུད་ཡོད་རིགས་དམྱལ་བར་མངགས་མི་ཡིན། །
འགྲོ་ཆགས་དྲུག་ཡར་འདྲེན་བྱེད་མི་ཡིན། །
ཐུགས་ཆུང་ན་དེ་ཚོ་བརྗེད་རབས་ཡོད། །
བདུད་ནག་པོའི་བར་ཆད་ཡོང་རབས་རེད། །
འདོ་ཆེན་རྐྱང་རྒོད་འཕེར་བ་ངས། །
ལག་པས་བསད་ན་རྐང་པས་འདྲེན། །
རྐང་པས་བསད་ན་ལག་པས་འདྲེན། །



495
མི་ཆུང་ལམ་འཛོལ་ཧོར་ལ་གྱུར།
ངེད་གེ་སར་མི་རྟ་གཉིས་པོ་ལ། །
སྔ་དྲོ་གསོད་པའི་བཤན་པ་ཟེར། །
ཕྱི་དྲོ་འདྲེན་པའི་བླ་མ་ཟེར། །
དེ་ཚོ་ཐུགས་ལ་མི་མངའ་འམ། ། །
མཐོ་ནམ་མཁའ་ལྷ་ཡི་ཞིང་ཁམས་ནས། །
ལྷ་ཆེན་ཚངས་པ་མན་ཆོད་གཅིག །
དམའ་ས་གཞི་དམྱལ་ཁམས་བཅོ་བརྒྱད་ནས། །
གཤིན་རྗེ་ཆོས་རྒྱལ་ཡན་ཆོད་གཉིས། །
ཡར་འདྲེན་ཡར་ལ་འདྲེན་མི་ཡིན། །
འགྲོ་དྲུག་ལྷ་ཡི་ཞིང་ལ་འདྲེན། །
མར་གཏོང་དམྱལ་བར་གཏོང་མི་ཡིན། །
སྡིག་ཅན་དམྱལ་བར་གཏོང་མི་ཡིན། །
གནམ་ས་གཉིས་ཀྱི་བར་ཁམས་ལ། །
ངེད་མི་རྟ་འགྲོ་དོན་བྱེད་མི་རེད། །
ལས་དཀའ་སྡུག་མི་རྟ་ངེད་གཉིས་ཆེ། །
འཇིག་རྟེན་ཡུལ་ཁམས་ཆེན་པོ་ལ། །
འགྲོ་དྲུག་སེམས་ཅན་གྲངས་ལས་འདས། །
འགྲོ་དོན་འཕྲིན་ལས་མཛད་མཐའ་མེད། །
སྡུག་བསྔལ་འཁོར་བའི་འཇིག་རྟེན་ལ། །
དཀའ་སྡུག་ངེད་གཉིས་ཆེ་བ་ཡང༌། །
ཐུགས་ལ་གནོང་བ་གནང་དགོས་མེད། །
འདྲེན་དོན་ལོ་རྒྱུས་དེ་འདྲ་ཡིན། །
རྒྱལ་པོའི་ཐུགས་ལ་དེ་ལྟར་བཞེས། །



496
བདུད་གླིང་གཡུལ་འགྱེད།
མ་གོ་གླུ་ལ་སྐྱོར་རྒྱུ་མེད། ། །
ཅེས་གླུ་མཇུག་རྫོགས་པ་དང་། ཁོང་མི་རྟ་གཉིས་ཡར་བྱོན་པ་དང་རྡོ་
ཕོང་བ་རག་མཆུ་མ་དང་ཟངས་མཆུ་མ་གཉིས་ཁ་བསྒྲིགས་ནས་བསྡད་ཡོད་པས་
ནམ་མཁའི་བྱ་དང་ས་གཞིའི་འབུ་ཡང་མི་ཐར་བ་ཞིག་ཡོད་པ་གཟིགས། དེར་
གེ་སར་གྱིས་ཆིབས་ཐོག་ནས་ཡོབ་ལངས་ཙམ་ཞིག་མཛད། རལ་གྲི་བཏབ་པ་
ལན་མེད་དྲངས་ནས་གླུ་འདི་བཞེས་སོ། །
གླུ་ཨ་ལ་ཐ་ལ་ཐ་ལ་རེད། །
ཐ་ལ་མོ་གླུ་ཡི་ལེན་ལུགས་རེད། །
གླུ་ཐེངས་གསུམ་ངག་གི་འགུག་ལུགས་རེད། །
དུས་དེ་རིང་ལྷ་ཞིག་འབོད་ལེ་འདི། །
དཔའ་དགྲ་ལྷའི་ཁྲ་རྫོང་གོང་མ་ནས། །
སེང་སྟག་འོད་ཀྱི་རྒྱལ་པོ་མཁྱེན། །
དཔའ་དགྲ་ལྷའི་ཁྲ་རྫོང་བར་མ་ནས། །
དགྲ་ལྷ་དུང་སེང་དཔའ་ཁྲབ་མཁྱེན། །
དཔའ་དགྲ་བླའི་ཁྲ་རྫོང་འོག་མ་ནས། །
དགྲ་ལྷ་གཉན་སྟག་དམར་པོ་མཁྱེན། །
ལྷ་དེ་འདྲ་ཡན་ལ་འབོད་པ་མེད། །
ས་འདི་ས་ངོ་མ་ཤེས་ན། །
མཚོ་ཆེན་དགོ་བ་ཐང་ཆེན་རེད། །
དམའ་བ་ཐང་ཆེན་གཡོན་ཟུར་ལ། །
རག་མཆུ་མ་དང་ཟངས་མཆུ་མ། །
རྡོ་ཕོང་བ་ཁ་སྒྲིག་བྱེད་ས་རེད། །
ལས་ངན་སེམས་ཅན་སྲོག་བདག་གཉིས། །



མི་ཆུང་ལམ་འཛོལ་ཧོར་ལ་གྱུར། །
497
མི་ང་འདྲ་ང་ངོ་མ་ཤེས་ན། །
མི་ང་འདྲ་ཤར་གྱི་ཕྱོགས་ནས་ཡོང་། །
ཟེར་མ་རླུང་དང་མཉམ་ཆད་ཡིན། །
ཟེར་མ་རླུང་དང་ཕོ་རྒོད་ང༌། །
གར་འགྲོ་འདི་འགྲོ་ངེས་པ་མེད། །
ང་ཤར་ནས་ཡོང་བའི་མི་རྟ་གཉིས། །
ཉི་མའི་ཟེར་ལམ་བརྒྱུད་ནས་ཡོང་། །
རག་མཆུ་མ་དེ་ཡར་ལ་རྒྱུགས། །
ཟངས་མཆུ་མ་དེ་མར་ལ་རྒྱུགས། །
ལ་ཆེན་ཁ་སྒྲིག་བྱས་པས་ན། །
ངའི་རལ་གྲི་བཏབ་པ་ལན་མེད་འདི། །
ཤེས་རབ་གཤོག་གྲི་འབར་བ་ཡིན། །
བཏབ་ནས་ཉི་མ་ཕན་ཆོད་ལ། །
རྡོ་ཕོང་བ་ཡིན་ཀྱང་ཕྱེད་གཤགས་གཏོང་། །
བྲག་རྡོ་རྗེ་ཡིན་ཀྱང་ཐལ་བར་གཏོང་། །
ནམ་མཁའི་ཐོག་དང་ཁྱད་པར་མེད། །
ཨེ་རེད་ལྟད་མོ་དེ་རིང་ལྟོས། །
གོ་ན་རྣ་བའི་དཀྱིལ་ལ་ཞོག །
ཅེས་གླུ་མཇུག་རྫོགས་པ་དང་རྡོ་ཕོང་བ་རག་མཆུ་མ་དང་ཟངས་མཆུ་མ་
གཉིས་ཀྱི་ཁ་ནས་ཐེའུ་མོ་རྐང་གཅིག་མ་དང་ཐེའུ་མོ་སོ་ཁྲ་མ་གཉིས་དུས་གཅིག་
ཏུ་ མར་ དོན་ ནས་ རྡོ་ ནག་པོ་ལུག་ ཙམ་ རེ་འུར་ ཐག་ ནང་ དུ་ བཞག་ པ་ དང་།
སྐོར་བ་ལན་གསུམ་བྱས་ནས་གེ་སར་རྒྱལ་པོར་འབུད་མ་ཉིད་དུ་ས་གཞི་ཐམས་
ཅད་འགུལ། སྟོང་གསུམ་ཐམས་ཅད་འུར་སྒྲས་ཁེངས་བཞིན་འུར་རྡོ་ནག་པོ་



498
བདུད་གླིང་གཡུལ་འགྱེད།
འུར་འཁྱིལ་ལེར་བྱུང་བའི་སྐབས་གེ་སར་རྒྱལ་པོས་རལ་གྲི་བཏབ་པ་ལན་མེད་
གཡུག་ཐེངས་གཅིག་ལ་འུར་རྡོ་ཐལ་བར་གཏོར། ས་ གཞིར་རྡུལ་རླངས་་་་་
འཁྲིགས། ཐེའུ་མོ་གཉིས་ཀྱི་མིག་ལམ་དུ་རྡུལ་ཐལ་ལས་གཞན་ཅི་ཡང་མཐོང་
རྒྱུ་མེད་པས་ཅི་བྱ་མེད་པར་འདུག གེ་སར་རྒྱལ་པོས་སླར་ཡང་རལ་གྲི་ཐེངས་
གཅིག་གཡུགས་པ་དང་ཐེའུ་མོ་གཉིས་ཀྱི་གཟུགས་དུམ་མེར་བཅད། གཟུགས་
སྟོད་ཀྱི་མིག་ཁྲ་རིལ་རིལ། གཟུགས་སྨད་ཀྱི་རྐང་འདར་སིག་སིག་བྱས་ན་ཡང་
ཐེའུ་མོ་གཉིས་ལ་སྤྲུལ་པ་ཡོད་པས་གཟུགས་སྔར་བཞིན་མཐུད་པ་དང་ཐེའུ་མོ་
རྐང་གཅིག་ཡང་སྟོབས་ཀྱི་རྒྱལ་པོའི་སར་ཤོར་ཡོང་ནས་ཧམ་གཏམ་གྱི་གླུ་འདི་
བླངས་སོ། །
གླུ་ཨ་ལ་ཐ་ལ་ཐ་ལ་རེད། །
ཐ་ལ་མོ་གླུ་ཡི་ལེན་ལུགས་རེད། །
གླུ་ཐེངས་གསུམ་ངག་གི་འགུག་ལུགས་རེད། །
དུས་དེ་རིང་ལྷ་ཞིག་འབོད་ལེ་འདི། །
ནམ་མཁའ་དབྱིངས་ཀྱི་གནས་ཡུལ་ནས། །
མགོ་གཡག་ཐེའུ་མོ་སྤྱན་གསུམ་མཁྱེན། །
སྲོག་དམར་ཁྲག་གི་རྒྱ་མཚོ་ནས། །
སྦྲུལ་ནག་མི་མགོ་དམར་པོ་མཁྱེན། །
མཁྱེན་གཟིགས་ཐེའུ་མོའི་ཁ་འཛིན་མཛོད། །
ས་འདི་དང་ས་ངོ་མ་ཤེས་ན། །
རྡོ་རག་མཆུ་མ་དང་ཟངས་མཆུ་མ། །
རྡོ་ཕོང་བ་ཁ་སྒྲིག་བྱེད་ས་རེད། །
ང་འདྲ་ང་ངོ་མ་ཤེས་ན། །
སྲོག་བདག་ཐེའུ་མོ་རྐང་གཅིག་ཡིན། །



མི་ཆུང་ལམ་འཛོལ་ཧོར་ལ་གྱུར། །
499
སྦྲུལ་ནག་ནག་པོའི་ཕ་མ་ཡིན། །
བདུད་ཀླུ་བཙན་རྒྱལ་པོའི་སྒོ་སྲུང་ཡིན། །
ཧམ་པ་ཅན་གྱི་མི་རྟ་གཉིས། །
འཁོར་གསུམ་མདའ་མཚོན་འཁོར་ལོ་བསྐོར། །
འགྲོས་ཆེན་རྟ་ཕོའི་རྒྱུག་རྩལ་ངོམས། །
རྡོ་ཕོང་ཁ་སྒྲིག་བྱེད་སར་ཡོང་། ། །
དེ་རིང་རག་མཆུ་ཟངས་མཆུ་གཏོར། །
ས་གཞི་ཆེན་པོར་རྡུལ་ཐལ་བསླངས། །
བར་སྣང་མེད་པ་ཀི་སྒྲས་བརྒྱངས། །
མི་རྟ་རྒོད་པོ་ཡིན་བསམ་ནས། །
དེ་རིང་ཐེའུ་མོའི་མདུན་དུ་མཆོངས། །
ཐེའུ་རང་གཤིན་རྗེའི་ཁྲམ་ཤིང་འདི། །
དེ་རིང་མི་རྟ་གཉིས་ལ་ཡོད། །
ཕྱི་རུས་པའི་བསེ་མཁར་བཤིག་ལེ་གཅིག །
ནང་རྣམ་ཤེས་མར་མེ་འདའ་ལེ་གཉིས། །
དེ་མ་བྱུང་ཟེར་ན་ཐེའུ་མོ་མིན། །
གོ་ན་རྣ་བའི་བདུད་རྩི་གྱིས། །
ཞེས་ གླུ་ མཇུག་རྫོགས་པ་དང༌། ཐེའུ་ མོས་ ཁྲམ་ཤིང་དཔོན་ཇོ་རུར་་་་
གཡུགས་པ་དང༌། སྟེང་ལྷ་ཆེན་ཚངས་པ་དཀར་པོའི་ལྷ་དམག བར་གཉན་
ཆེན་ སྐུ་ ལྷ་ གེར་ འཛོའི་ གཉན་དམག འོག་ ཀླུ་ རྒྱལ་ གཙུག་ ནའི་ ཀླུ་ དམག་
དགྲ་ལྷ་ཝེར་མ་སོགས་ཀྱི་རལ་གྲིས་ཐེའུ་མོའི་ཁྲམ་ཤིང་བླངས་ནས་དུམ་བུ་དགུར་
བཏང་། ལྷག་པར་དུ་ལྷ་ཚངས་པས་བསྟན་མདུང་བརྒྱབ། གཉན་སྐུ་ལྷས་
གནམ་ལྕགས་ཐོག་གི་རལ་གྲི་གཡུགས་ནས་ཐེའུ་མོ་གཉིས་དུས་གཅིག་ཏུ་བསྒྲལ་



500
བདུད་གླིང་གཡུལ་འགྱེད།
བ་དང་ལྷ་ཀླུ་གཉན་གསུམ་གྱིས་ཐེའུ་མོ་གཉིས་ཀྱི་རོ་གདུང་མཐའ་ཡི་རྒྱ་མཚོ་
ཆེན་པོའི་ཁུག་ཆེན་ཞིག་ཏུ་སྦས་པ་དང་སྟེང་དུ་མཐའ་ཡི་སྲིན་པོའི་ཁ་གནོན་དུ་
མཆོད་རྟེན་ཞིག་བཞེངས། རྡོ་ཕོང་ཁ་སྒྲིག་དེ་ཡང་རང་བཞིན་དུ་སོ་སོར་གྱེས་
ནས་ལམ་བདེ་མོ་ཆགས་སོ། ། ། །



501
ལེའུ་བཅུ་བཞི་པ།
ཨ་ལྕམ་དཀར་མོ་ཆོས་ལ་བསྒྱུར། །
མེ་བཟར་མདའ་ཡིག་སྤྲིངས་པའི་མཐར། །
མེ་བཟའ་སྣ་ཁྲ་རྩོད་པ་བྱུང་། །
ཀླུ་བཙན་རྒྱལ་པོས་སྣ་ཁྲ་བཟས། །
གེ་སར་མི་རྟ་གཉིས་བཤར་རེར་བྱོན་ནས་བྱང་གི་སྲིད་པའི་གངས་རིའི་
འདབས་ སུ་ཞབས་ སོན་པ་དང་། བདུད་མོ་ ཨ་ ལྕམ་དཀར་མོས་དུང་ སེང་་
དཀར་མོ་གཡུ་རལ་ཅན་ཞིག་བཞོན་ནས་བར་སྣང་ནས་གློག་འཁྱུག་པ་ལྟར་བྱུང་
བ་དང་མཉམ་དུ་གཤིན་རྗེའི་ཞགས་པ་ལག་ཏུ་ཐོགས། གེ་སར་མི་རྟ་གཉིས་ཀྱི་
གདོང་མྱུར་དུ་བཀག་ནས་གླུ་འདི་བླངས་སོ། །
གླུ་ཨ་ལ་ཐ་ལ་ཐ་ལ་རེད། །
ཐ་ལ་མོ་གླུ་ཡི་ལེན་ལུགས་རེད། །
དུས་དེ་རིང་ལྷ་ཞིག་འབོད་ལ་དེ། །
ནམ་མཁའ་ལྷ་ཡི་གནས་མཆོག་ནས། །
ཐེའུ་རང་ལྷ་མོ་འོད་དཀར་གཅིག །
བྲག་ནག་སྲིན་པོའི་ཁུག་ཆེན་ནས། །
ཐེའུ་རང་ཨ་མ་རྐང་གཅིག་གཉིས། །



502
བདུད་གླིང་གཡུལ་འགྱེད།
ཐེའུ་རང་སུམ་བརྒྱ་དྲུག་ཅུ་གསུམ། །
དེ་རིང་ཨ་ལྕམ་གྲོགས་ལ་བྱོན། །
ས་འདི་ས་ངོ་མ་ཤེས་ན། །
དགོ་བ་ཐང་གི་ཐང་གཞུང་རེད། །
སྲིད་པའི་གངས་རིའི་མདའ་ཞབས་རེད། །
ཁ་དཀར་རྐྱང་གི་ཕ་ཡུལ་རེད། །
བྲེ་སེར་འབྲོང་གི་ཕ་ཡུལ་རེད། །
ས་འདི་ལ་འགྲོ་འོང་བྱེད་མི་མེད། །
སྨན་ང་འདྲ་ང་ངོ་མ་ཤེས་ན། །
སྲིད་པའི་གངས་རིའི་ཡར་གོང་ནས། །
ཐེའུ་མོ་ཨ་ལྕམ་དཀར་མོ་ཟེར། །
ཡིན་ངོ་མ་བདུད་མོ་ཨ་ལྕམ་ཡིན། །
ཁོ་རེ་ཉོན་དང་ཕ་ཡི་བུ། །
དགྲ་ལྷའི་འཁོར་གསུམ་ལུས་ལ་བསྐོར། །
དཔའ་ཆས་ཡིད་དུ་འོང་བ་སྤྲས། །
རྩ་རླུང་འཕྲུལ་གྱི་འོག་རྟ་བཞོན། །
འདབ་ཆགས་བྱ་དང་གཤོག་རྩལ་འགྲན། །
སྔོན་མོ་ཆུ་ཡི་ཉ་སྲམ་དཀྲུགས། །
དཀྲུག་དོན་རྩ་བ་ཅི་འདྲ་ཡིན། །
མཚོ་ཡི་མཚོ་བདག་ཐེའུ་མོ་ཡིན། །
དུས་དེ་རིང་ཤ་བ་ཁྱོད་དང་ཐུག །
ངས་ཉིན་མོ་མིག་གིས་མ་མཐོང་ཡང་། །
རྒྱང་རིང་པོ་རྣ་བས་ཐོས་ཚུལ་ལ། །



གླིང་རྗེས་མེ་བཟར་མདའ་ཡིག་སྤྲིངས།
503
རྨ་ཁམས་གླིང་གི་ས་ཆ་ནས། །
མི་ངན་ཇོ་རུ་སྣབས་འཛར་དེས། །
མི་བྱེད་དགུ་བྱེད་མང་པོ་བྱས། །
ཡར་འགྲོ་རྒྱ་གར་སྟོད་ལ་སོང་། །
སྟོད་རྒྱ་གར་ཆོས་པའི་ཆ་ལུགས་བྱེད། །
མར་འགྲོ་ནག་པོ་རྒྱ་ལ་སོང་། །
སྨད་རྒྱ་ནག་ཁྲིམས་དཔོན་ཆ་ལུགས་བྱེད། །
བར་དབུས་གཙང་རུ་བཞིར་རང་དགར་བྱེད། །
མ་འགྲོ་ས་དེ་མེད་ལེ་ཟེར། །
མ་སླེབས་ཡུལ་དེ་མེད་ལེ་ཟེར། །
སྟོད་རྒྱ་གར་རྒྱལ་པོར་ཆོས་མི་ཞུ། །
སྨད་རྒྱ་ནག་རྒྱལ་པོའི་ཁྲིམས་མི་ཁུར། །
བར་གླང་ཆེན་སྨྱོན་པར་ལམ་མི་གཡར། །
མི་ཧམ་ཅན་ཧམ་པ་བྱེད་ལེ་ཟེར། །
ཡིན་ཐག་ཆོད་ཨ་ཕོ་ཁྱེད་རང་འདྲ། །
དེ་རིང་ང་གཉིས་འཕྲད་ལེ་རེད། །
འཕྲད་ནས་གཏུག་རེས་བྱེད་རྒྱུ་རེད། །
ཨ་ཕོ་ཉོན་དང་འདྲ་མ་ཡོད། །
གནའ་མོ་བོད་ཀྱི་གཏམ་དཔེ་ལ། །
མི་ཚེ་ཟད་སྲིན་པོའི་སྒོ་ཁར་སླེབས། །
ཚེ་ཡོངས་ཟད་སྲིན་ཚང་ནང་ལ་འཛུལ། །
འབུ་ཚེ་ཟད་གྲོག་མའི་སྒོ་ཁར་སླེབས། །
ཚེ་ཡོངས་ཟད་གྲོག་ཚང་ནང་ལ་འཛུལ། །



504
བདུད་གླིང་གཡུལ་འགྱེད།
ཟེར་བའི་དཔེ་དེ་བདེན་ནས་བྱུང་། །
གླིང་ཕྲུག་དེ་རིང་བྱང་ལ་ཡོང་། །
རྔམ་རྒྱུ་སུ་ལ་རྔམ་ལེ་རེད། ། །
ཡིད་ཆེས་སུ་ལ་ཡོད་ལེ་རེད། །
མ་ཕུགས་གཏམ་གྱི་འདྲ་མ་ལ། །
དགུང་སྔོན་ཁྲི་གདུགས་ཉི་མ་དེ། །
གཟའ་ཆེན་ཁ་ནས་ཨེ་ཐར་ཞེ། །
དམར་ཡག་སྟག་མོ་གྲ་འཛོམས་དེ། །
ས་མདའི་ཁ་ནས་ཨེ་ཐར་ཞེ། །
འདུག་མེད་གླིང་ཕྲུག་ཧམ་ཅན་ཁྱོད། །
འགྲན་མེད་ཀླུ་བཙན་ཕ་སར་ཡོང༌། །
བདུད་མི་ཤ་ཟ་བའི་རྒྱལ་པོ་དེ། །
ཡོད་ལེ་རྣ་བས་མ་ཐོས་སམ། །
གཟུགས་འཛིན་མིག་གིས་མ་མཐོང་ངམ། །
ལྟོས་དང་གླིང་ཕྲུག་ཚེ་ཟད་ཁྱོད། །
ངའི་ལག་ཏུ་ཐོགས་པའི་ཞགས་པ་འདི། །
མཐོ་ནམ་མཁའི་དབྱིངས་ལ་འཕྱར་བའི་དུས།
ཉི་ཟླའི་འགྲིམ་ལམ་བཀག་ནས་ཐལ། །
སྐར་ཚོགས་གྲལ་ར་གཏོར་ནས་ཐལ། །
དམའ་ཆུ་བོའི་སྟེང་ལ་གཡུགས་པའི་དུས། །
ཆུ་ཆེན་གྱེན་དུ་བཀག་ནས་ཐལ། །
མཚོ་ཆེན་སྐམ་ལ་བཏོན་ནས་ཐལ། །
དེ་རིང་ཤ་པ་ཁྱོད་ལ་ཡོད། །



505
4
4
གླིང་རྗེས་མེ་བཟར་མདའ་ཡིག་སྤྲིངས།
ཕྱི་ཨ་ལོང་བཞིན་དུ་དེ་རིང་བསྡམས། །
ནང་གྲུ་གུ་བཞིན་དུ་དེ་རིང་བཀྱིག །
དེ་མ་བྱུང་ཨ་ལྕམ་མིན་རྟགས་ཡིན། །
ཞེས་གླུ་དེ་ལྟར་བླངས་པ་དང༌། གཤིན་རྗེའི་ཞགས་པ་དེ་གེ་སར་མི་རྟ་
གཉིས་ལ་གཡུགས་སོང་བས་ཁོང་མི་རྟ་གཉིས་མདའ་རྒྱང་གང་གི་སར་ཕྱིར་ཤིག་
བྱེད་དགོས་བྱུང་བ་དང་ཕྱོགས་མཚུངས། གེ་སར་གྱིས་རལ་གྲི་བཏབ་པ་ལན་
མེད་ཤུབས་ནས་འཐེན། ལན་གཅིག་གཡུགས་པས་བདུད་ཞགས་དུམ་མེར་
བཅད། སྟོབས་ཀྱི་རྒྱལ་པོ་གེ་སར་གྱིས་ཐེའུ་མོ་ཨ་ལྕམ་དཀར་མོ་དེ་དཀར་
ཕྱོགས་ཆོས་ལ་སྒྱུར་བའི་རྟེན་འབྲེལ་ཨེ་གདའ་བལྟ་དགོས་དགོངས་ནས་འགག་
མེད་རྡོ་རྗེ་རང་སྒྱུར་དྲངས་ནས་གླུ་འདི་བཞེས་སོང་། །
གླུ་ཨ་ལ་ཐ་ལ་ཐ་ལ་རེད། །
ཐ་ལ་མོ་གླུ་ཡི་ལེན་ལུགས་རེད། །
གླུ་ཐེངས་གསུམ་ངག་གི་འགུག་ལུགས་རེད། །
གླུ་མཆོད་གཅིག་མཆོད་གཉིས་མཆོད་དང་གསུམ། །
ཀླུ་མཆོད་གསུམ་དཀོན་མཆོག་གསུམ་ལ་མཆོད། །
མཆོད་བཞི་རྒྱལ་ཆེན་སྡེ་བཞི་མཆོད། །
མཆོད་ལྔ་རྒྱལ་བ་རིགས་ལྔ་མཆོད། །
མཆོད་དྲུག་ཐུབ་པ་རིགས་དྲུག་མཆོད། །
མཆོད་བདུན་སངས་རྒྱས་རབ་བདུན་མཆོད། །
ས་འདི་ས་ངོ་མ་ཤེས་ན། །
བྱང་གི་དགོ་བ་ཐང་ཆེན་རེད། །
ང་འདྲ་ང་ངོ་མ་ཤེས་ན། །
སྔ་དྲོ་གསོད་པའི་བཤན་པ་ཡིན། །



506
བདུད་གླིང་གཡུལ་འགྱེད།
ཕྱི་དྲོ་འདྲེན་པའི་བླ་མ་ཡིན། །
སངས་རྒྱས་སྟོང་གིས་མངགས་ལེ་ཡིན། །
དགྲ་བཞི་འདུལ་བའི་དཔའ་བོ་ཡིན། །
ཁམས་གསུམ་བསྡུ་པའི་དམག་དཔོན་ཡིན། །
འཛམ་གླིང་གེ་སར་རྒྱལ་པོ་ཟེར། །
དེ་ཤེས་ཞེ་ཨེ་གདའ་ཨ་ལྕམ་མ། །
སྔར་སོང་གླིང་དཀར་ཁྲ་མོ་ལ། །
ཇོ་རུ་སྣབས་འཛར་ཟེར་ན་ཡང་། །
ལྷ་བླ་མའི་ཆོས་ལམ་ཤེས་ལེ་ཡིན། །
གོང་དཔོན་པོའི་ཁྲིམས་ལམ་ཤེས་ལེ་ཡིན། །
ཕོ་དཔའ་བོའི་དགྲ་ལམ་ཤེས་ལེ་ཡིན། །
དེ་རིང་ཨ་ལྕམ་ངེད་གདོང་ལྷགས། །
གཤིན་རྗེའི་ཞགས་པ་ང་ལ་གཡུགས། །
རལ་ཁས་ཞགས་པ་དུམ་མེར་བཅད། །
ལས་ཀྱིས་ཞགས་པས་ཨ་ལྕམ་བཀུག །
བློ་ཁ་དཀར་ཕྱོགས་ཆོས་ལ་བཀུག །
ཤཱཀྱ་ཐུབ་པའི་བཀའ་ཆོས་གཅིག ། །
སློབ་དཔོན་པད་མའི་གདམས་ངག་གཉིས། །
འགྲན་མེད་རྒྱལ་པོའི་བཀའ་བཀོད་གསུམ། །
དེ་གསུམ་དང་ལེན་བྱས་ན་དགའ། །
བདུད་མོ་ཨ་ལྕམ་དཀར་མོ་ཁྱེད། །
སྟོང་ཉིད་ཐེའུ་རང་ཞགས་པ་བཟུང༌། །
དོ་ཡ་མེད་བསམ་སྤྲོ་སྣང་བྱེད། །



507
གླིང་རྗེས་མེ་བཟར་མདའ་ཡིག་སྤྲིངས།
གླིང་དཀར་ཇོ་རུས་ཞགས་པ་བཅད། །
བདུད་དང་ཨ་ལྕམ་འབྲེལ་ཐག་ཆོད། །
དཀར་ཆོས་སྒྲུབ་པའི་རྟེན་འབྲེལ་བྱུང་། །
ཕོ་འདྲེ་བདུད་ཀྱི་ཀླུ་བཙན་དེ། །
ཆམ་ལ་འབེབས་པའི་གྲོགས་སུ་བྱུང་། །
ཕོ་འདྲེ་འདུལ་སྐལ་ང་ལ་ཡོད། །
ཨ་ལྕམ་ང་ཡི་མཆན་ཁེབས་བྱུང་། །
གོ་ན་ཨ་ལྕམ་ཡིད་ལ་ཞོག །
མ་གོ་གླུ་ལ་སྐྱོར་རྒྱུ་མེད། ། །
ཅེས་གླུ་མཇུག་རྫོགས་པ་དང༌། ཨ་ལྕམ་གད་ཤོར། མཆེ་བ་ཁྲ་ཆིལ་
ལེར་བཏོན་ནས་ཁྱེད་སངས་རྒྱས་ཀྱི་སྤྲུལ་པ་ཡིན་ན་མགོ་ལ་རྨོག ལུས་ལ་ཁྲབ།
གཟུགས་ལ་འཁོར་གསུམ་བསྐོར་ནས་ཡོང་བ་ངོ་རེ་ཚ། ལ་ཆེན་ཨ་ལྕམ་ངའི་གླུ་
འདི་ཉོན་ཨང་ཞེས་གླུ་འདི་འདྲ་ཞིག་བླངས་སོ། །
གླུ་ཨ་ལ་ཐ་ལ་ཐ་ལ་རེད། །
ཐ་ལ་མོ་གླུ་ཡི་ལེན་ལུགས་རེད། །
གླུ་ཐེངས་གསུམ་ངག་གི་འགུག་ལུགས་རེད། །
དུས་དེ་རིང་ལྷ་ཞིག་འབོད་ལེ་འདི། །
ནམ་མཁའ་ལྷ་ཡི་གནས་མཆོག་ནས། །
ཆོས་སྐུ་ཡུམ་ཆེན་བདག་མེད་མ། །
མཁའ་འགྲོའི་གཙོ་མོས་གླུ་སྣ་དྲོངས། །
ས་འདི་ཡི་ས་ངོ་མ་ཤེས་ན། །
དགོ་བ་ཐང་གི་བར་དཀྱིལ་རེད། །
སྲིད་པའི་གངས་རིའི་མདའ་ཞབས་རེད། །



508
བདུད་གླིང་གཡུལ་འགྱེད།།
ང་འདྲ་ང་ངོ་མ་ཤེས་ན། །།
བདུད་མོ་ཨ་ལྕམ་དཀར་མོ་ཟེར། །
ཁོ་རེ་ཉོན་དང་དཀར་པོ་སྐྱ། ། །
དཀར་པོ་གླིང་ནས་ཡོང་ལེ་ཟེར། །
ལྷ་བླ་མའི་ཆོས་ལམ་ཤེས་མི་ཟེར། །
གོང་དཔོན་པོའི་ཁྲིམས་ལམ་ཤེས་མི་ཟེར། །
ཕོ་དཔའ་བོའི་དགྲ་ལམ་ཤེས་མི་ཟེར། །
སྔ་དྲོ་གསོད་པའི་བཤན་པ་ཟེར། །
ཕྱི་དྲོ་འདྲེན་པའི་བླ་མ་ཟེར། ། །
དཀར་པོའི་ལྷ་ཆོས་སྒྲུབ་མི་ཟེར། །
ཟེར་ཟེར་བླ་མ་ངོ་མཚར་ཅན། །
སྒོམ་ཆེན་བླ་མར་བརྫུས་ལེ་འདྲ། །
རྨོག་དཀར་མགོ་ལ་གྱོན་ལེ་འདི། །
བླ་མའི་སྒོམ་ཞྭ་ཨེ་རེད་ཞེ། །།
ཁྲབ་དཀར་ལུས་ལ་གྱོན་ལེ་འདི། །
བླ་མའི་ཆོས་གོས་ཨེ་རེད་ཞེ། །
མཆོག་དཀར་མདའ་གཞུ་བསྐོར་ལེ་འདི། །
བླ་མའི་རྔ་དྲིལ་ཨེ་རེད་ཞེ། །
ལྷ་བླ་མ་དེ་འདྲ་ཨེ་ཡིན་ཞེ། ། །
ཁ་ནས་ལྷ་ཆོས་འདོན་ན་ཡང་། །
ལུས་ལ་དྲག་པོའི་མཚོན་གྱིས་བསྐོར། །
འགྲོ་དྲུག་ཡར་འདྲེན་ཟེར་ན་ཡང་། །
གཡུལ་གྱི་བཤས་རར་མྱུར་དུ་འཇུག །



གླིང་རྗེས་མེ་བཟར་མདའ་ཡིག་སྤྲིངས།
509
ལུས་ལ་ཆོས་གོས་གསོལ་ན་ཡང་། །
སྒོམ་ཆེན་བླ་མ་སུ་ཡིས་ཟེར། །
འཛམ་བུ་གླིང་གི་མངའ་ཞབས་ལ། །
ཡར་འདྲེན་བླ་མ་ཡོད་ལེ་རེད། །
བླ་མའི་ཆོས་སྡེ་ཡོད་ལེ་རེད། །
རྒྱ་གར་ཆོས་སྐུའི་གདན་ས་ནས། །
སྤྲུལ་སྐུ་ཤཱཀྱ་ཐུབ་པ་མཆོག །
དབུ་ལ་ཤཱཀྱའི་སྒོམ་ཞྭ་གསོལ། །
སྐུ་ལ་སྟོང་ཉིད་ཆོས་གོས་བཞེས། །
ཐུགས་ལ་འགྲོ་དྲུག་སེམས་ཅན་འཆང་། །
འདྲེན་དོན་ཆོས་སྒྲ་འུར་རུ་རུ། །
གནས་ཟངས་མདོག་དཔལ་རིའི་རྩེ་མོ་ནས། །
སྤྲུལ་སྐུ་པད་མ་འབྱུང་གནས་མཆོག །
དབུ་ལ་པད་མའི་གཉན་ཞྭ་གསོལ། །
སྐུ་ལ་ཆོས་གོས་རྣམ་གསུམ་མཆོད། ། །
ཐུགས་ལ་འཁོར་བའི་སེམས་ཅན་འཆང་། །
ཡང་འདྲེན་མགུར་མ་སིལ་ལེ་ལེ། ། །
ཕྱི་ནང་སྤྱོད་གསུམ་གཅིག་མཐུན་རེད། །
ལུས་ངག་ཡིད་གསུམ་གཅིག་མཐུན་རེད། །
འདྲེན་དོན་བླ་མ་དེ་ཚོ་རེད། །
སྒོམ་ཆེན་བླ་མ་དེ་ཚོ་རེད། །
ལྷོ་ཕྱོགས་འཛམ་བུ་གླིང་གི་སར། །
སངས་རྒྱས་བསྟན་པ་ཡར་དར་རེད། །



510
བདུད་གླིང་གཡུལ་འགྱེད།
བཞེངས་པའི་གཙུག་ལག་མང་ལེ་རེད། །
འཁོར་བའི་བླ་མ་མང་ལེ་རེད། །
འབྲངས་པའི་དགེ་འདུན་མང་ལེ་རེད། །
འགྲོ་དྲུག་དམྱལ་ནས་འདྲེན་ལེ་རེད།། །།
དག་པའི་ཞིང་དུ་འདྲེན་ལེ་རེད། །
ཁྱེད་ཁྲབ་རྨོག་གོ་གསུམ་ལུས་ལ་བསྐོར། །
མི་གསོད་གཡུལ་གྱི་དོ་རར་ཞུགས། །
འཁོར་གསུམ་མཚོན་གྱིས་འཁོར་ལོ་བསྐོར། །
མི་གསོད་ཁྲག་གི་ཆར་པ་ཕབ། །
སྒོམ་སྙིང་རྗེ་ཟེར་བ་ངོ་རེ་ཚ། །
ལྷ་བླ་མའི་གྲལ་དུ་སུ་ཡིས་འཇོག །
ཡིན་ཀྱང་དེ་རིང་ཉི་མ་བཟང་། ། །
གླིང་ཕྲུག་མི་འདུག་བྱང་ལ་ཡོང་། །
ཨ་ལྕམ་ང་ཡི་གདོང་ཁར་ལྷགས། །
དཔེ་བཞག་ན་འདྲ་མ་ཨེ་འདྲ་གདའ། །
ཕུ་ཡི་གངས་རི་མཐོན་པོ་མ། །
རྩེ་མོ་གངས་ཀྱིས་མ་གང་ན། །
མདའ་ལ་གཡུ་མཚོ་འཁྱིལ་ལེ་མིན། །
རེད་གདའ་ཨེ་བསམ་དཀར་པོ་སྐྱ། །
གཟུགས་མེད་གྲིབ་མ་བཟོས་པ་མིན། །
ཉེས་མེད་ཁྲིམས་གཅོད་བྱས་པ་མིན། །
རྫ་ཆུ་སྤང་ཆུ་གྲམ་ཆུ་གསུམ། །
ཡོང་ས་གངས་རི་དཀར་པོ་རེད། །



གླིང་རྗེས་མེ་བཟར་མདའ་ཡིག་སྤྲིངས།
511
རྒྱུག་ས་གཡུ་མཚོ་སྔོན་མོ་རེད། །
ཨ་ཆུང་ལྕགས་ཆུང་སྨུག་ཆུང་གསུམ། །
ཡོང་ས་བདུད་རིགས་བུ་རྒྱུད་རེད། །
རྒྱག་ས་མགོ་ནག་ཤ་ཁྲག་རེད། །
དེ་ལ་ཡ་མཚན་བྱེད་དོན་མེད། །
དེ་རིང་གློ་རྒྱག་ངེད་གཉིས་འཕྲད། །
ངེད་གཉིས་ལས་འགྲོ་ཡོད་པའི་རྟགས། ། ，
སུ་རྒོད་རྟགས་མ་དེ་རིང་ངོམ། །
ངས་གཟིག་དོང་གཡོན་པའི་ནང་རྒྱུད་ནས། །
དུང་གཞུ་དཀར་མོ་ལེབ་ཆེན་འཐེན། །
སྟག་དོང་གཡས་པའི་ནང་རྒྱུད་ནས། །
དུང་མདའ་དཀར་པོ་ཤ་གཟན་འཐེན། །
ཤ་པ་ཁྱེད་ལ་མདའ་ཞིག་འཕངས། །
བྲག་དཀར་ཐོག་གིས་གཏོར་འདྲ་བཟོ། །
མ་བྱུང་ཟེར་ན་བུ་མོ་མིན། །
གོ་ན་རྣ་བའི་དཀྱིལ་དུ་ཞོག །
མ་གོ་གླུ་ལ་འགྲེལ་པ་མེད། །
ཅེས་གླུ་མཇུག་རྫོགས་པ་དང་སྟོབས་ཀྱི་རྒྱལ་པོ་གེ་སར་གྱིས་ཡ་མདའ་གཞུ་
ཉམས་སུ་ལེན་མཁན་བུ་མོ་བཟང་པོ་ཞིག་ཡིན་ན་དེ་རིང་གཏམ་རྒྱུད་རིམ་བཞིན་
ཡོད་གསུངས་པ་དང་། སྟོང་ཉིད་ཞགས་པ་ཕྱག་ཏུ་བསྣམས་ནས་ ཨ་ལྕམ་་
དཀར་མོར་གླུ་སྐད་ཅིག་བཞེས་སོང་། །
གླུ་ཨ་ལ་ཐ་ལ་ཐ་ལ་རེད། །
ཐ་ལ་མོ་གླུ་ཡི་ལེན་ལུགས་རེད། །



512
བདུད་གླིང་གཡུལ་འགྱེད།
གླུ་ཐེངས་གསུམ་ངག་གི་འགུག་ལུགས་རེད། །
དུས་དེ་རིང་ལྷ་ཞིག་འབོད་ལེ་འདི། །
ནམ་མཁའ་ལྷ་ཡི་གནས་མཆོག་ནས། །
ལྷ་ཡར་མཁྱེན་ཚངས་པ་དཀར་པོ་མཁྱེན། །
བར་མཁྱེན་གཉན་ཆེན་སྐུ་ལྷ་མཁྱེན། །
མར་མཁྱེན་ཀླུ་རྒྱལ་གཙུག་ན་མཁྱེན། །
དཔའ་དགྲ་ལྷ་ཝེར་མས་ཁ་འཛིན་མཛོད། །
ས་འདི་ས་ངོ་མ་ཤེས་ན། ། །
ས་འདི་ས་ངོ་ལོས་ཀྱང་ཤེས། །
དགོ་བ་ཐང་གི་བར་མ་རེད། །
ཕོ་ང་འདྲ་ང་ངོ་མ་ཤེས་ན། །
རྨ་ཁམས་གླིང་གི་ས་ཆ་ནས། །
ཡོང་བའི་གེ་སར་རྒྱལ་པོ་ཟེར། །
གོང་མ་ལྷ་ནས་མངགས་ལེ་ཡིན། །
ལྷ་ཕྲུག་བུ་ཏོག་དཀར་པོ་ཡིན། ། །
ངེད་མི་རྟ་དེ་རིང་བྱང་ལ་ཡོང་། །
འདི་སེམས་ཅན་དོན་དུ་ཡོང་ལེ་ཡིན། །
བདུད་ཕོ་འདྲེར་ཐོད་མདའ་སྤྲོད་པར་ཡོང་། །
ཁྱེད་ཨ་ལྕམ་ཁ་ཕོ་ཆེན་པོ་མ། །
གླིང་ཕྲུག་མི་འདུག་ཡོང་ལེ་ཟེར། །
འཁོར་གསུམ་ལུས་ལ་བསྐོར་ལེ་ཟེར། །
མི་གསོད་གཡུལ་ལ་གཞུག་ལེ་ཟེར། །
མི་ཁྲག་ཆར་པ་འབེབས་ལེ་ཟེར། །



གླིང་རྗེས་མེ་བཟར་མདའ་ཡིག་སྤྲིངས།
513
ཟེར་ཟེར་ཨ་ལྕམ་འདོད་ཚུལ་རེད། །
འདོད་ཚུལ་ཙམ་ལས་དོན་ཡོད་མིན། །
ཕྱི་ཚུལ་མཐོང་ཡང་ནང་མ་ཤེས། །
གླིང་རྗེ་གེ་སར་རྒྱལ་པོ་ངར། །
སྔ་དྲོ་གསོད་པའི་བཤན་པ་ཟེར། །
ཁྲབ་རྨོག་འཁོར་གསུམ་སྐོར་མི་རེད། །
བདུད་རིགས་གཡུལ་ལ་སྐྱོར་ལེ་རེད། །
ཕྱི་དྲོ་འདྲེན་པའི་བླ་མ་ཟེར། །
བསྟན་དོན་འཕྲིན་ལས་འགྲུབ་མི་རེད། །
འགྲོ་དྲུག་དམྱལ་ནས་འདྲེན་ལེ་རེད། །
རྨོག་ཆེན་ང་ཡི་མགོ་ལ་གྱོན། །
དེ་ལ་སངས་རྒྱས་སྟོང་སྐུ་འཁོར། །
བླ་མ་དམ་པའི་སྒོམ་ཞྭ་རེད། །
ཁྲབ་ཆེན་ང་ཡི་གཟུགས་ལ་གསོལ། །
དེ་ལ་རིགས་གསུམ་མགོན་པོ་འཁོར། །
བླ་མའི་ཆོས་གོས་རྣམ་གསུམ་རེད། །
འཁོར་གསུམ་ང་ཡི་ལུས་ལ་བསྐོར། །
དེ་ལ་ཞི་ཁྲོ་དམ་པ་འཁོར། །
བསྟན་སྲུང་དགྲ་ལྷའི་གོ་མཚོན་རེད། །
ངའི་ལག་ཏུ་ཐོགས་པའི་ཞགས་པ་འདི། །
མཐོ་ནམ་མཁའི་དབྱིངས་ལ་གཡུགས་པས་ན། །
མཁའ་གཡུ་འབྲུག་ཡིན་ཀྱང་འཛིན་ལེ་རེད། །
དམའ་ས་གཞིའི་སྟེང་དུ་གཡུགས་པས་ན། །



514
བདུད་གླིང་གཡུལ་འགྱེད། །
འོག་ཆུ་སྲིན་ཡིན་ཀྱང་བཟུང་ལེ་རེད། །
དབར་བར་སྣང་མཐོང་ལ་གཡུགས་པས་ན། །
རླུང་ཟེར་མ་ཡིན་ཀྱང་བཟུང་ལེ་རེད། །
དེ་ཚོ་ཨ་ལྕམ་ཡིད་ལ་ཞོག །
ང་བླ་མ་བསམ་ན་འགྱོད་བཤགས་གྱིས། །
སངས་རྒྱས་བསམ་ན་མོས་པ་བསྒོམ། །
མ་བསྒོམ་ཉིན་ཞག་རྩ་གཅིག་ལ། །
སྲོག་དམར་ཁྱེད་ལ་བདག་ལེ་མིན། །
མ་གོ་གླུ་ལ་སྐྱོར་རྒྱུ་མེད། །
ཅེས་གླུ་མཇུག་རྫོགས་པ་དང་། སྟོབས་ཀྱི་རྒྱལ་པོས་ཞགས་པ་གཡུགས་
བར་ཉེ་བ་ན་ཨ་ལྕམ་གྱིས་མདའ་ཞིག་སྔོན་དུ་འཕངས་སོང་ཡང་རྒྱལ་པོའི་སྐུ་ལ་
ཕོག་གནོད་མ་བྱུང་བས་ཨ་ལྕམ་ཅུང་སྐྲག་ནས་རལ་གྲི་ཤུབས་ནས་འཐེན། གེ་
སར་གྱི་གདོང་དུ་མཆོངས་ཡོང་བ་དང་། སྟོབས་ཀྱི་རྒྱལ་ པོས་ ཞགས་ པ་་་་་
གཡུགས་ ཐེངས་ གཅིག་ ལ་ ཨ་ ལྕམ་ ཐལ་ བ་ འཚུབ་ བེར་ ཐང་ ལ་ བརྡབས།
སྟོབས་ཀྱི་རྒྱལ་པོས་ཞགས་པ་ཚུར་འཐེན་པའི་སྐབས་གཡས་ནས་ཕུ་བོ་དུང་སྐྱོང་
དཀར་པོ་དང་། གཡོན་ནས་ནུ་བོ་ཀླུ་སྦྲུལ་འོད་ཆུང་གཉིས་པོས་ཨ་ལྕམ་གྱི་
ལག་གཡས་གཡོན་གཉིས་ནས་བཟུང་། དར་དཀར་ཡུག་གཅིག་གིས་རྒྱབ་་
བཀྱིག་ཨ་ལོང་བཞིན་དུ་སྒྲོག མདུན་བཀྱིག་གྲུ་གུ་བཞིན་དུ་བསྡམས་པ་དང་
སྟོབས་ཀྱི་རྒྱལ་པོས། ཡ་ད་ཁྱོད་ང་དང་འགྲན་ཨེ་བསམ། ངས་ཨ་ལྕམ་ཁྱོད་
དཀར་ཕྱོགས་ཆོས་ལ་བསྒྱུར་ནས་གྲོགས་སུ་འགུགས་པའི་གདམས་ངག་མང་པོ་
བཤད་ཀྱང་ཁྱོད་ཀྱིས་མ་ཉན། ད་ཅི་བྱེད་གསུངས་པར་ཨ་ལྕམ་གྱིས་གླིང་སེང་
ཆེན་ནོར་བུ་དགྲ་འདུལ། ཁྱེད་སངས་རྒྱས་ཡིན་པ་ངས་མ་ཤེས། གདམས་
ངག་བདུད་རྩི་ཡིན་པ་དོན་མ་རྟོགས། དེ་རིང་ངས་ཁྱེད་ལ་འགྲན་པ་མཐོལ་ལོ་



གླིང་རྗེས་མེ་བཟར་མདའ་ཡིག་སྤྲིངས། །
515
བཤགས། ཡང་སྒོས་ངས་ཞུ་བ་འབུལ་བའི་གླུ་འདི་གསོན་ཞེས་སྟོབས་ཀྱི་རྒྱལ་
པོར་གླུ་འདི་ཕུལ་སོང༌།
གླུ་ཨ་ལ་ཐ་ལ་ཐ་ལ་རེད། །
ཐ་ལ་མོ་གླུ་ཡི་ལེན་ལུགས་རེད། །
གླུ་ཐེངས་གསུམ་ངག་གི་འགུག་ལུགས་རེད། །
དུས་དེ་རིང་ལྷ་ཞིག་འབོད་ལེ་འདི། །
ལྷ་ཆོས་སྐུ་ལོངས་སྐུ་སྤྲུལ་སྐུ་གསུམ། །
བྱིན་རླབས་ཅན་གྱི་ལྷ་གསུམ་མཁྱེན། །
དགྲ་ལྷ་ཝེར་མ་འཁོར་གྱི་ཚོགས། །
དེ་རིང་བུ་མོའི་ཁ་འཛིན་མཛོད། །
ས་འདི་ས་ངོ་མ་ཤེས་ན། ། །
བྱང་གི་དགོ་བ་ཐང་ཆེན་རེད། །
སྲིད་པ་གངས་རིའི་མདའ་ཞབས་རེད། །
ང་འདྲ་ང་ངོ་མ་ཤེས་ན། །
བྱང་གླིང་ཆེན་བརྒྱད་ཀྱི་གངས་རི་ནས། །
སྲིད་པའི་གངས་རི་རྩེ་མོ་ནས། །
བདུད་མོ་ཨ་ལྕམ་དཀར་མོ་ཟེར། །
གངས་ལ་འཁོར་བའི་སྲུང་མ་ཡིན། །
བྱང་ཀླུ་བཙན་རྒྱལ་པོའི་སྒོ་སྲུང་ཡིན། །
གནའ་སྔ་མོ་སྔར་གྱི་དུས་ཚོད་ལ། །
ལས་ངན་པས་བྱང་ལ་མ་འཕྱུག་གོང་། །
འཕགས་པའི་དགེ་འདུན་གོང་མ་ནས། །
ཆོས་སྐུའི་བྱིན་རླབས་ཐོབ་ལེ་ཡིན། །



516
བདུད་གླིང་གཡུལ་འགྱེད།
ལྕམ་སེང་ཡེ་ཤེས་མཁའ་འགྲོ་ཡིན། །
དེ་ནས་ལས་ངན་བསོད་ནམས་ཟད། །
བྱང་ཡུལ་ཐེའུ་རང་སྲུང་མར་བཀོད། །
ཡིན་ཀྱང་དེ་རིང་ཉི་མ་ལ། །
གཟའ་སྐར་ཚེས་གསུམ་བཟང་ལེ་རེད། །
འགྲན་མེད་སེང་ཆེན་བྱང་ལ་ཕེབས། །
ཐུགས་རྗེས་གོ་བ་བསྐོན་ན་ཡང༌། ། །
མ་རིག་རྨོངས་པས་ཕེབས་ལམ་བཀག །
ཁ་མཚོན་ཚིག་གིས་འཁོར་ལོ་བསྐོར། །
བདུད་ཞགས་ནག་པོས་བསུ་བ་བྱས། །
དེ་རིང་ཉི་མའི་ཕན་ཆོད་ལ། །
རང་སེམས་བློ་རིག་བདུད་ཀྱིས་བརླམས། །
ཤར་ལྷ་གླིང་སེང་ཆེན་བླ་མ་ཁྱེད། །
སྐུ་མངོན་སུམ་སངས་རྒྱས་ཡིན་ལེ་དེ། །
དུས་ད་སོང་མ་གཏོགས་མ་ཤེས་ཐལ། །
གསུང་གདམས་ངག་བདུད་རྩི་ཡིན་ལེ་དེ།
དུས་ད་སོང་མ་གཏོགས་མ་ཤེས་ཐལ། །
ཐུགས་ཡེ་ཤེས་རང་འཁྲོལ་ཡིན་ལེ་དེ། །
དུས་ད་སོང་མ་གཏོགས་མ་ཤེས་ཐལ། །
སངས་རྒྱས་མངོན་སུམ་དེ་རིང་མཇལ། །
གདམས་ངག་མངོན་སུམ་དེ་རིང་ཐོས། །
སྔར་བྱས་འགྱོད་པ་དེ་རིང་སྐྱེས། །
སྐྱེས་བུར་འགྱོད་བཤགས་དེ་རིང་བྱེད། །



517
གླིང་རྗེས་མེ་བཟར་མདའ་ཡིག་སྤྲིངས།
སྐྱབས་གནས་དེ་རིང་སྐྱེས་བུར་ཞུ། །
དབང་བསྐུར་བྱིན་རླབས་ཡོད་པ་མཁྱེན། །
དབང་བསྐུར་དུས་མགོ་བོར་མི་རྒྱག་རོགས། །
ཕྱག་འཚལ་དུས་ལག་པ་མི་བྲེགས་རོགས། །
བྲང་ཁ་སྙིང་ཁམས་ར་བ་ནས། །
ཁ་ཞེ་གཉིས་མེད་གསོལ་བ་འདེབས། ། །
གསོལ་བ་སངས་རྒྱས་ཁྱེད་ལ་འདེབས། །
མགོ་བོ་སྤྱི་གཙུག་ཐོད་སྟེང་ནས། །
བློ་རྩེ་གཅིག་གིས་སྐྱབས་གནས་ཞུ། །
སྐྱབས་གནས་སངས་རྒྱས་ཁྱེད་ལ་ཞུ། །
ཁྱེད་སྐུ་ལུས་རྒྱལ་བའི་དཀྱིལ་འཁོར་ནས། །
རྩ་དབུ་མ་རོང་མ་རྐྱང་མ་གསུམ། །
རྩ་གཅིག་རྒྱུད་ཐུགས་རྗེས་མ་དོར་བར། །
དམ་པའི་ཆོས་ཀྱི་ལུང་ཞིག་སྩོལ། །
དཀར་ཕྱོགས་བསྟན་པའི་གྲལ་དུ་འགོད། །
ཁྱེད་སེང་ཆེན་བཀའ་བཞིན་ང་ཡིས་སྒྲུབ། །
སྐུ་སེང་ཆེན་གེ་སར་ང་ལ་གསོན། ། །
ཁྱེད་དེ་རིང་ཡར་ཁམས་བྱང་ལ་བྱོན། །
དུས་དེ་རིང་བྱོན་པ་བྱོན་རན་ཡིན། །
ཕོ་བདུད་ཀླུ་བཙན་རྒྱལ་པོ་དེ། །
ལོ་ན་དྲུག་ཅུ་རེ་དགུ་རེད། །
འདུལ་བའི་དུས་ལ་སླེབས་ལེ་རེད། །
སང་ཕོད་འདུལ་བ་དཀའ་ལེ་རེད། །



518
བདུད་གླིང་གཡུལ་འགྱེད།
བྱང་ཁྲི་ཤོག་མེ་བཟའ་འབུམ་སྒྲོན་དེ། །
ད་ལོ་མོ་ལོ་བཅོ་བརྒྱད་རེད། །
མཛངས་མའི་ཡོན་ཏན་ཚང་ལེ་རེད། །
ཤེས་རབ་རྣམ་མཁྱེན་ཆེ་ན་ཡང་། །
མོ་ལོ་བཅུ་དགུར་ཤོར་ཟེར་ན། །
ཀླུ་བཙན་བདུད་དང་འགྲིག་ཉེན་ཡོད། །
མེ་བཟའ་སྨན་དང་ཀླུ་བཙན་གཉིས། ། །
འགྲིགས་ན་ཀླུ་བཙན་འདུལ་ཐབས་མེད། །
བྱང་ཕྱི་བའི་ཨ་སྟག་ལྷ་མོ་དེ། ། །
མ་སེང་གདོང་མ་ཡི་སྤྲུལ་པ་རེད། །
ཡབ་ནི་ནམ་མཁའ་སྟོང་པ་ཡིན། །
ཡུམ་ནི་ས་གཞི་ཡངས་པ་ཡིན། །
རྩྭ་ཀུ་ཤའི་ནང་ནས་འཁྲུངས་ལེ་རེད། །
བྱང་ཕྱི་བའི་ཨ་སྟག་ལྷ་མོ་སྨན། །
ད་ལོ་མོ་ལོ་བཅོ་ལྔ་ཡིན། །
ལྔ་གསུམ་དཔའ་བོའི་རྩལ་དྲུག་འཛོམས། །
ལྷོ་འཛམ་བུ་གླིང་ལ་གྲགས་ལེ་རེད། །
སྨན་བུ་མོ་ཟེར་བ་འབོད་ལུགས་རེད། །
ཕོ་དཔའ་བོ་བརྒྱ་ལས་ལྷག་ལེ་རེད། །
དཔའ་མོ་དབང་དུ་འདུ་དུས་རེད། །
དཀར་པོའི་ཆོས་ལ་འགུགས་དུས་རེད། །
བདུད་གཡག་ཁམ་པ་རུ་རིང་དེ། །
སྟོབས་ལ་འགྲན་ཡ་མེད་ལེ་རེད། །



གླིང་རྗེས་མེ་བཟར་མདའ་ཡིག་སྤྲིངས།
519
རྭ་ཅོ་གནམ་ལ་ཐུག་ནས་ཡོད། །
རྔ་མ་ནམ་མཁར་ན་བུན་འཁྲིག །
རྭ་རྩེ་བར་སྣང་གློག་དམར་འཁྱུག །
སུག་བཞི་ས་གཞིར་རླུང་ནག་འཚུབ། །
བདུད་གཡག་ཁམ་པ་རྒྱུག་པའི་དུས། །
སུག་སྒྲ་གཡུ་འབྲུག་གྲགས་གྲགས་རེད། །
རྡུལ་རླངས་མུན་པ་འཁྲིག་འཁྲིག་རེད། །
རྡོག་བདེ་མོར་བདུད་གཡག་ཐུལ་ལེ་མིན། །
བྱང་དཔའ་མོ་སྐྱེས་བུའི་དཔུང་ཡར་དགོས། །
ཕོ་འདྲེ་ཀླུ་བཙན་ཉེ་གནས་བློན། །
རྒོད་རྒོད་བེའུ་སྣ་ཁྲ་དེ། །
རུ་ཁྲ་རྒྱལ་པོའི་སྐྱེ་བ་ཡིན། །
འཛམ་བུ་གླིང་གི་བསྟན་དགྲ་ཡིན། །
དེ་ཡང་དེ་རིང་འདུལ་དུས་ཡིན། །
དེ་དག་རྒྱལ་པོའི་ཐུགས་ལ་མངའ། །
གླུ་མཐོལ་བར་སོང་ན་བཟོད་པ་བཞེས། །
ངག་འཆལ་བར་སོང་ན་མཐོལ་ལོ་བཤགས། །
ཞེས་ཞུས་པ་དང་སེང་ཆེན་རྒྱལ་པོས་ཡ་བུ་མོ་ཁྱེད་ཀྱིས་ད་རེས་གཏམ་སྦ་
གསང་མེད་པར་བཤད་པ་ལེགས། ཁྱེད་ཀྱིས་བཤད་པའི་གཏམ་དང་ལྷ་གོང་
མའི་བཀའ་ལུང་གཅིག་ཏུ་མཐུན། ད་ཨ་ལྕམ་ཁྱེད་དཀར་ཕྱོགས་ཆོས་ལ་སྒྱུར་
བའི་རྟེན་འབྲེལ་འགྲིགས། ལྷ་གོང་མས་དབང་སྒྱུར་བྱིན་རླབས་ཡོང་གསུངས།
ཨ་ལྕམ་གྱིས་སེང་ཆེན་རྒྱལ་པོར་ཕྱག་དུ་མ་ཕུལ་ནས་སླད་འགྲོ་བ་སེམས་ཅན་ལ་
གནོད་མི་བྱེད་པའི་ཁས་ལེན་དམ་བཅའ་ཞུས་པ་དང༌། རྒྱལ་པོའི་འགབ་ཏུ་



520
བདུད་གླིང་གཡུལ་འགྱེད།
བཅར་ནས་རིམ་བཞིན་བྱོན་པའི་ལམ་དུ་གེ་སར་རྒྱལ་པོའི་ཐུགས་ལ་མཐོ་གོང་མ་
ལྷ་ཡི་ལུང་ལ་དུས་འགོར་འགྱངས་མེད་པར་ཕོ་འདྲེ་འདུལ་བར་བྱོན་དགོས་ཞེས་
ཡོད་པ་དང་། དེ་རིང་ཨ་ ལྕམ་གྱིས་སྨན་མེ་བཟའ་འབུམ་སྒྲོན་ལོ་ན་བཅུ་་་
དགུར་སོན་ན་ཀླུ་བཙན་བདུད་དང་འགྲིག་ཉེན་ཡོང་། དེ་འགྲིག་ན་ཀླུ་བཙན་
འདུལ་ཐབས་མེད་ཅེས་བཤད་པ་ཤིན་ཏུ་བདེན། ད་ངས་མེ་བཟར་ཆ་འཕྲིན་
ཞིག་བཏང་ནས་མེ་བཟའ་བློ་ཁ་བདེ་མོ་དང༌། ལས་ལ་ཕྱར་བ་གྲུ་འདེགས་
ཡོང་བ་ཞིག་བྱེད་དགོས་དགོངས་ནས་གཡས་སྟག་དོང་ནང་ནས་མདའ་མོ་ངང་
པ་དགྲ་འདུལ་འཐེན། གཡོན་གཟིག་ཤུབས་ནང་ནས་གཞུ་མོ་ར་རྒོད་འཁྱིལ་
བ་ བཞེས། གཞུ་ སྐུད་ གླང་ཆེན་ མཇིང་ ཀོས་ བཅོས་ པ་ བཀྲུགས་ པ་ དང་།
ལྟེབ་ཤོག་སེར་པོ་ཞིག་གི་སྟེང་མཁའ་འགྲོའི་བརྡ་ཡིག་འདི་སྐད་དོ། །
བྱང་ཁྲི་ཤོག་མེ་བཟའ་འབུམ་སྒྲོན་ག་ལ་བའི་མིག་ལམ་དུ་འདྲེན་པ། ང་
འགྲན་མེད་སྟོབས་ཀྱི་རྒྱལ་པོ་དཀའ་བ་འཛེམས་མེད་ཀྱིས་ད་ཆ་བྱང་སྲིད་པ་
གངས་རིའི་འདབས་སུ་འབྱོར་ཡོང༌། དེ་སྔ་ཁྱེད་ཀྱིས་གོང་མ་ལྷ་ལ་བློ་ཁ་མ་
ལོག་པར་ཐབས་ཇུས་ཀྱིས་བདུད་མགོ་བསྐོར། བསམ་ཡུལ་ལས་འདས་པའི་
ངལ་བ་ཁྱད་བསད་བྱས་ནས་ད་བར་ང་གེ་ སར་སྒུག་སྡོད་བྱས་པ་དགའ་སྤྲོ་་
བརྟས། ད་དུས་མི་རིང་བར་ངོ་འཕྲད་ཡོང་རྒྱུ་རེད་ན་ཁྱེད་ཀྱིས་སྔར་བཞིན་
རྣམ་དཔྱོད་མཛངས་ཡོན་གྱིས་བདུད་ཀླུ་བཙན་གྱི་བླ་གནས་ཆེ་གསུམ་རྩ་བ་ནས་
མེད་པར་བཟོ་དགོས། །
ཞེས་བཀོད་པ་དང་གེ་སར་རྒྱལ་པོས་ལྷ་མདར་ན་རེ། ལྷ་མདའ་ངང་པ་
དགྲ་འདུལ་ཁྱེད་ཕོ་ཉར་མངགས་པའི་དུས་ལ་བབ། ཁྲི་ཤོག་མེ་བཟའ་འབུམ་
སྒྲོན་ཁོང་ག་ལ་བ་དེར་མྱུར་དུ་སོང་ནས་ལྟེབ་ཤོག་སེར་པོའི་ཆ་འཕྲིན་འདི་ངེས་
འཕྲོད་ཡོང་བ་ཅི་ནས་གྱིས། མེ་བཟའི་གཏམ་ལན་ཅི་ཟེར་རྣམས་མ་བརྗེད་
སྙིང་ཁར་བཅངས་ནས་ཤོག བླ་མེད་ལྷ་མདའ་མྱུར་དུ་བྱོན། འགྲན་མེད་



གླིང་རྗེས་མེ་བཟར་མདའ་ཡིག་སྤྲིངས།
521
སྟོབས་ཀྱི་ཟིལ་རྔམས་སྟོན། ཁྲེལ་མེད་ཕོ་འདྲེར་སྡིགས་མོ་བྱེད། འདུག་མེད་
བདུད་བློན་ཟིལ་གྱིས་གནོན་ཞེས་གསུངས་པ་དང༌། ལྷ་མདའ་ངང་པ་དགྲ་
འདུལ་འུར་འཁྱིར་ལེར་འཕངས་སོང་བས་ལྷ་མདའ་གློག་འཁྱུག་པ་ལྟར་སོང་
ནས་སང་གི་ནམ་ཁ་མ་གསལ་ཙམ་ལ་བྱང་ཡུལ་གྱི་མཁའ་ཐོག་ཏུ་འབྱོར་བ་དང་
ལྷ་མདའ་ཕར་རྒྱུག་ཚུར་རྒྱུག་གིས་ནམ་མཁའ་ཆེན་པོ་འུར་སྒྲས་ཁེངས། ས་
གཞི་ཆེན་པོ་བེར་སྒྲ་ལངས་པས་བྱང་གི་ཡུལ་མི་འཇིགས་སྣང་གིས་ཅི་རེད་ཅི་
རེད་ཟེར་ཁ་ཤས་ཀྱིས་ས་འགུལ་རེད། ལ་ལས་དམག་བྱུང་ཞེས་གླེང་མོ་ཅི་ཡང་
བྱེད། །
བདུད་མཁར་ཤ་རི་རྩེ་དགུའི་རྩེ་མོར་སྒྲ་ཆེན་པོ་ཞིག་བྱུང་བ་དང་མཉམ་དུ་
གློག་དམར་འཁྱུག ཀླུ་བཙན་རྒྱལ་པོ་སྐྲག་ནས་སྐད་ཤུགས་ཆེན་པོས་ཅི་རེད་
ཅི་རེད་ཟེར་བཞིན་ཕར་འགྲོ་ཚུར་འགྲོ་བྱེད་པའི་སྐབས་དེར། ལྷ་མདའ་ངང་
པ་དགྲ་འདུལ་དེ་རླུང་ལྟར་ཧུ་ཤུར་སོང་བའི་ཞོར་དུ་ཀླུ་བཙན་གྱི་མགོའི་རྭ་་
གཡས་པ་མཐོ་གང་ཙམ་གཏོར་སོང་བས་ཕོ་འདྲེ་ན་ཟུག་གིས་ངུ་ལ་ཁད་བྱེད་
བཞིན་ཐོག་ཨེ་རེད་ཅེས་སྐད་ངན་ཤོར། ལྷ་མདའ་ངང་པ་དགྲ་འདུལ་འཇའ་
ཡལ་བ་ལྟར་མི་སྣང་བར་སོང་ན་ཡང་དོན་དུ་ ཤ་རུ་གནམ་རྫོང་གི་ཕོ་བྲང་དུ་
འབྱོར་བ་དང་སྨན་མེ་བཟས་གླིང་རྗེའི་ལྷ་མདའ་ཡིན་ལེ་ཤེས་ནས་ལག་གཉིས་
པོས་རང་གི་མགོ་བོའི་སྤྱི་གཙུག་སྟེང་དུ་བཞག་ནས་གསོལ་བ་སྨོན་ལམ་ཡང་དག་
བཏབ། དར་ལིང་དམར་པོ་ཆིབས་པའི་དུས་ལྷ་མདའི་སྐེད་ལ་གེ་སར་རྒྱལ་
པོའི་ཕྱག་བྲིས་ཡོད་པ་མཐོང་བ་དང་ལ་མོར་ཐེངས་གསུམ་བལྟས་ནས་ད་མི་རིང་
བར་གེ་སར་རྒྱལ་པོའི་ཞལ་མཇལ་རྒྱུ་བྱུང་སོང་བསམ་བཞིན་དགའ་བའི་འཛུམ་
ཞལ་རབ་ཏུ་འཚེར། ལྷ་མདའ་ངང་པ་དགྲ་འདུལ་ལ་སྤྱི་བོ་གཏུགས་ནས་གླུ་
འདི་ཕུལ་ལོ། །
གླུ་ཨ་ལ་ཐ་ལ་ཐ་ལ་རེད། །



522
བདུད་གླིང་གཡུལ་འགྱེད།
ཐ་ལ་མོ་གླུ་ཡི་ལེན་ལུགས་རེད། །
ཐེངས་གསུམ་ངག་གི་འགུག་ལུགས་རེད། །
དུས་དེ་རིང་ལྷ་ཞིག་འབོད་ལེ་འདི། །
ནམ་མཁའི་དབྱིངས་ཀྱི་གནས་མཆོག་ནས། །
མ་རྒྱུད་རྡོ་རྗེ་ཕག་མོ་མཁྱེན། །
ས་འདི་ཡི་ས་ངོ་མ་ཤེས་ན། །
ཡར་ཁམས་བྱང་མའི་རི་བརྒྱུད་རེད། །
སྟེང་ནས་ཁྲག་གི་ཆར་པ་བབ། ། །
བར་ནས་རྣམ་ཤེས་བུ་ཡུག་འཚུབ། །
འོག་ནས་ཤ་རུས་དྲི་ངན་འཐུལ། །
མི་རོ་ཁེངས་པའི་ཐང་ཆེན་རེད། །
ཕོ་འདྲེ་ཆགས་པའི་ཆགས་ཡུལ་རེད། །
སྨན་ང་འདྲ་ང་ངོ་མ་ཤེས་ན། །
ང་འདྲ་ང་ངོ་ལོས་ཀྱང་ཤེས། །
ཤར་གླིང་དཀར་ནོར་བུའི་གཡང་ར་ནས། །
ལྷང་ལྷང་གཡུ་འབྲུག་གྲགས་ས་ནས། །
ལྷང་ལྷང་ཁུ་བྱུག་འགྱུར་ས་ནས། །
ལྷང་ལྷང་ཅོ་ག་སྒྲོག་ས་ནས། །
གླིང་ཨ་སྐྱིད་ཚང་གི་བུ་མོ་ཡིན། །
ཕ་དང་མ་དང་མིང་པོ་གསུམ། །
ཀླུ་བཙན་བདུད་ཀྱི་ཁ་ལ་ཤོར། །
ལོ་དགུར་སླེབས་པའི་མེ་བཟའ་ང་། །
ཐབས་མེད་ཀླུ་བཙན་ཁ་ལ་ཤོར། །



གླིང་རྗེས་མེ་བཟར་མདའ་ཡིག་སྤྲིངས།
523
སོ་རལ་གྲི་འདྲ་བས་ལན་གསུམ་འཆས། །
ལྕེ་ལྕགས་དམར་འདྲ་བས་ལན་གསུམ་ལྡག ། །
ང་འུ་ཐུག་ལྕགས་ཀྱི་ཕོང་བ་བསྒོམ། །
སོ་རལ་གྲིའི་གསེབ་ཏུ་ཡིབ་ནས་བསྡད། །
བདུད་ལན་གསུམ་འཆས་ནས་མ་ཐུབ་སོང་། །
ཡར་སྐྱུགས་མཛུབ་མོའི་རྩེ་ལ་བླངས། །
ང་ཡིས་ཡིད་འོང་མཛེས་མར་སྤྲུལ། །
ལྷ་ཡི་བུ་མོའི་སྒེག་ཉམས་བསྟན། །
ཕོ་འདྲེའི་བློ་ཁ་ལ་མོར་བསྒྱུར། །
ཕོ་འདྲེའི་ཇ་མ་བྱེད་དགོས་ཟེར། །
སྔར་སོང་བཟས་པའི་ཕ་མ་སྤུན། །
ད་སོང་བསྐྱུགས་ནས་ཚེ་ཐར་ཟེར། །
ཁ་ནས་མྱུར་དུ་ཡར་ལ་སྐྱུགས། །
བསྐྱུགས་ནས་སྦར་མོའི་མཐིལ་ལ་བཞག །
མཛུབ་མོས་ཕར་སྒྲིལ་ཚུར་སྒྲིལ་བྱེད། །
ཨ་མ་ཨེ་འདི་ཨེ་རེད་ཟེར། །
ཨ་ཕ་ཨེ་འདི་ཨེ་རེད་ཟེར། །
མིང་པོ་ཨེ་འདི་ཨེ་རེད་ཟེར། །
ཡིན་ན་ཚེ་ཐར་གཏོང་ལེ་རེད། །
མིན་ན་སླར་ཡང་མེད་ལེ་རེད། །
ཡར་ལ་བསྐྱུགས་པའི་མི་ཡི་ནང་། །
ཕ་མ་སྤུན་གསུམ་མཐོང་རྒྱུ་མེད། །
སྐྱེ་བ་སྔོན་མའི་བསྐོས་ཐང་འདྲ། །



524
བདུད་གླིང་གཡུལ་འགྱེད།
ཕོ་འདྲེའི་ཇ་མ་བྱས་པ་ལས། །
རང་སྲོག་འདོར་ན་དགའ་གདའ་བསམ། །
རང་སྲོག་ལྕེབས་པར་ཉེ་བ་ན། །
དཔོན་ཆུང་ཇོ་རུ་རྒྱལ་པོ་ཁོང་། །
ལྕང་དཀར་བེར་ཀ་ཆིབས་ནས་བྱོན། །
ང་ལ་སྐབས་བབ་ཡག་གདའ་གསུངས། །
གནས་སྐབས་བྱང་ལ་བྱོན་དགོས་གསུངས། །
ཕོ་འདྲེར་མགོ་སྐོར་གཏོང་དགོས་གསུངས། །
ཕ་མ་མིང་པོ་ཤོར་བ་དེ། །
དགྲ་ལན་ག་ལེར་འཇལ་དགོས་གསུངས། །
སྐྱེས་བུ་ཕོ་ལོ་བཅོ་ལྔ་དང༌། །
མེ་བཟའ་མོ་ལོ་བཅོ་བརྒྱད་ཐོག །
ཕོ་འདྲེ་ཆམ་ལ་འབེབས་དགོས་གསུངས། །
ཀླུ་བཙན་ཐོད་མདའ་སྤྲོད་ཀྱི་གསུངས། །
གསུང་གསུང་བདུད་འདུལ་དེ་རིང་ཡིན། །
སེང་ཆེན་ལྷ་ཡི་ལྷ་མདའ་ཁྱོད། །
དེ་རིང་བྱོན་པ་བཀའ་དྲིན་ཆེ། །
ལྷ་མདའ་ངང་པའི་དགྲ་འདུལ་ཁྱེད། །
ཞལ་མཇལ་བ་ཙམ་གྱིས་ཡིད་རེ་དགའ། །
གླིང་གེ་སར་མཇལ་དང་ཁྱད་པར་མེད། །
དེ་རིང་ཉི་མའི་ཕན་ཆོད་ལ། །
ཕོ་འདྲེའི་ཇ་མའི་ཚུལ་དུ་བསྡད། །
ཕྱི་འཛུམ་གྱིས་ཕོ་འདྲེའི་ངོ་ཁ་བསུ། །



525
གླིང་རྗེས་མེ་བཟར་མདའ་ཡིག་སྤྲིངས།
ནང་བློ་ཁར་གེ་སར་བཀའ་བཀོད་བཅངས། །
ཐབས་ཀྱིས་ཕོ་འདྲེ་མགོ་མོ་བསྐོར། །
ངང་གིས་གེ་སར་རེ་སྒུག་ཞུས། །
ཁུ་བྱུག་གནམ་ཆུ་སྒྲུག་སྒུག་ཡིན། །
ཡིན་ཀྱང་འདི་ལོ་གཟའ་སྐར་བཟང༌། །
རྒྱལ་མཆོག་སེང་ཆེན་བྱང་ལ་ཕེབས། །
མེ་བཟའི་སེམས་གསོར་ལྷ་མདའ་མངགས། །
ཐུགས་ཁ་མཚོན་པའི་ཆ་འཕྲིན་བསྩལ། །
མཛུབ་རྒྱན་ཆ་འཕྲིན་ནང་ངོས་ནས། །
གེ་སར་བཞིན་རས་ཁྲ་མེར་མཇལ། །
དགའ་བའི་འཛུམ་པགས་ཁྲ་མེར་གཡེར། །
བློ་ཁ་བདེ་བས་བྱ་བར་མྱུར། །
སེང་ཆེན་བཀའ་བཞིན་ང་ཡིས་བྱེད། །
བདུད་བླ་ཚེ་གསུམ་ཐབས་ཀྱིས་གཏོར། །
བཀྲ་ཤིས་ཕེབས་བསུ་ང་ཡིས་བྱེད། །
འགྲོ་བ་མི་ཡི་ཁམས་འདི་ན། །
བྱ་བ་ཆེན་པོ་མང་ལེ་རེད། །
ཨ་སྔོན་གནམ་ལ་ཆེ་བ་གསུམ། །
ཉི་མ་ཟླ་བ་སྐར་མ་གསུམ། །
བཀའ་དྲིན་འཇིག་རྟེན་འདི་ན་ཆེ། །
ཉི་མའི་བཀའ་དྲིན་དེ་ལས་ཆེ། །
ཁམ་པ་ས་གཞིར་ཆེ་བ་གསུམ། །
རྒྱ་གར་རྒྱ་ནག་གླིང་དཀར་གསུམ། །



526
བདུད་གླིང་གཡུལ་འགྱེད།
བཀའ་དྲིན་འཛམ་གླིང་འདི་ན་ཆེ། །
གླིང་དཀར་བཀའ་དྲིན་དེ་ལས་ཆེ། །
འཛམ་གླིང་མཛེས་མ་གྲགས་ཆེ་གསུམ། །
རྒྱ་གར་བུ་མོ་གངས་དགའ་མ། །
རྒྱ་ནག་བུ་མོ་ལྷ་དར་མ། ། །
གླིང་དཀར་བུ་མོ་སེང་ལྕམ་མ། །
གྲགས་པ་ཆེ་བའི་མཛེས་མ་གསུམ། །
རང་ལུས་གདན་ལ་འདིང་ལེ་རེད། །
དོན་ཆེན་སྒྲུབ་ལེ་གོ་མ་ཐལ། །
བཀའ་དྲིན་ཆེན་པོ་སུ་ཡིས་ཟེར། །
ཨ་སྐྱིད་བུ་མོ་མེ་བཟའ་ང་། །
གྲགས་མེད་ཐབས་མོ་སྐྱོ་ན་ཡང་། །
གེ་སར་རྒྱལ་པོའི་དཔུང་རོགས་ཡིན། །
དོན་ཆེན་བྱ་བ་བསྒྲུབ་མི་ཡིན། ། །
དེ་རིང་ལྷ་མདའ་དགྲ་འདུལ་ཁྱེད། །
འོ་བརྒྱལ་མ་ཆེ་མྱུར་དུ་བྱོན། །
མེ་བཟའི་འདུན་མ་སྐྱེས་བུར་ཞུས། །
དགོ་བ་ཐང་ནས་ཕེབས་པའི་དུས། །
བུ་མོ་སྤུན་བདུན་ཐུག་ནས་ཡོང་། །
དེ་ཚོར་ཐུགས་ཟོན་གནང་དགོས་ཞུས། །
ལྷག་པར་ཨ་སྟག་ལྷ་མོ་དེ། །
དཔའ་ལ་ཕོ་རྒོད་ཨ་བ་རེད། །
མདའ་ལ་གྲུབ་པ་ཐོབ་ལེ་རེད། །



གླིང་རྗེས་མེ་བཟར་མདའ་ཡིག་སྤྲིངས།
527
རྩལ་ལ་འཛམ་གླིང་འགྲན་མི་མེད། །
ཐུགས་ཁ་གཟབ་ནན་མ་མཛད་ན། །
ལྷ་མོའི་ལག་ཉེས་ཤོར་ཡོང་ཞུས། །
ཕོ་འདྲེ་བདུད་ཀྱི་སྲོག་རྩ་བླ། །
ཕོ་རྒོད་སུས་ཀྱང་ཤེས་ལེ་མིན། །
ཤེས་མི་མེ་བཟའ་ང་རང་ཡིན། །
སེང་ཆེན་བཀའ་བཞིན་མེ་བཟས་ཞུ། །
ལོ་མང་སྒུག་པའི་རེ་འདུན་དེ། ། །
དེ་རིང་མངོན་སུམ་དོན་དུ་བྱུང༌། །
དགའ་སྐྱིད་ཉི་མ་ཤར་ནས་བྱུང་། །
ལས་ངན་མུན་པ་སེལ་ནས་བྱུང་། ། །
བཙོས་པའི་ནས་ཆང་ཞིམ་ནས་བྱུང་། །
ངང་སྒུག་མགྲོན་པོ་ཕེབས་ནས་བྱུང༌། །
རྟགས་དང་རྟེན་འབྲེལ་འགྲིགས་ནས་བྱུང་། །
ལྷ་མདའི་ཐུགས་ལ་དེ་ལྟར་བཞེས། །
ཞེས་གླུ་མཇུག་རྫོགས་པ་དང་སྨན་མེ་བཟས་དར་དཀར་པོ་ཞིག་ལྷ་མདར་
བསྒྲོན་ནས་ནམ་མཁར་མཆོད། ལྷ་མདའ་བྱ་འཕུར་བ་ལྟར་སོང་བ་དང་མེ་
བཟས་འཕྲལ་མ་ཉིད་དུ་ཇ་ཞིག་བསྐོལ་བ་དེར་མཁའ་འགྲོ་སེང་གདོང་མ་དང་ལྷ་
མོ་དམར་ཆུང་མའི་སྔགས་བཏབ་ནས་ལྷ་མདའི་རྔམ་ཟིལ་གྱིས་དྲན་པ་ཐོར་བའི་
བདུད་བློན་བེའུ་སྣ་ཁྲས་གཙོས་པའི་བདུད་བློན་རྣམས་གཉིད་བསད་པ་ལྟར་
ཡར་གསོས། ལྷག་པར་དུ་ཕོ་འདྲེ་ཀླུ་བཙན་རྒྱལ་པོའི་མགོའི་རྭ་གཡས་པའི་རྩེ་
མཐོ་གང་ཙམ་གཏོར་བས་ཁྲག་གི་རྒྱ་མཚོ་འཁྱིལ་ནས་ཅི་ཚོར་མེད་པར་མགོ་
མཇུག་ལོག་འདུག་པས། བདུད་བློན་བེའུ་སྣ་ཁྲ་དང་། འཕྱི་བ་ལག་རིང་།



528
བདུད་གླིང་གཡུལ་འགྱེད།
འཇང་མ་རྐང་རིང་གསུམ་པོས་ཡར་བསྐྱོར་ནས་བསླང་ཨེ་ཐུབ་བལྟ་བའི་སྐབས་
མེ་བཟའ་མྱུར་དུ་ཡོང་ནས་ཀླུ་བཙན་ལ་ཁྲུས་ཆུ་གཏོར་བ་དང་། ཀླུ་བཙན་
རིམ་བཞིན་དྲན་པ་གསོས། །
མེ་བཟའི་གདོང་ལ་མིག་གཉིས་གློག་དམར་འཁྱུག་པ་ལྟར་བལྟས། མེ་
བཟས་ཨ་ཤག་ཀླུ་བཙན་ཁྱེད་ན་བ་ཨེ་རེད། དབུ་རྭ་གཡས་པ་ཅི་ཞིག་བྱས་པ་
རེད། ལྷག་པར་མདང་ནུབ་མཁའ་ནས་ཐོག་འཕངས་ལེ་རེད་དམ་འདྲེ་སྲིན་
འབྱུང་པོའི་སྤྲུལ་པ་ རེད་ཟེར་བཞིན་དར་དམར་པོ་ཞིག་གིས་རྭ་གཡས་པ་་་་
བསྡམས་ནས་ཁྲག་ཕྱིས་ཚར་བ་དང་། ཕོ་འདྲེ་ཀླུ་བཙན་ཡར་ལངས་ནས་དེ་
རིང་བྱ་བ་སྡུག་པོ་འདི་འདྲ་ཡོང་ལེ་འདི་རྨ་ཁམས་གླིང་གི་ས་ཆ་ནས་འཇིག་རྟེན་
ས་འབུ་མགོ་ནག་ཇོ་རུ་སྣབས་འཛར་ཁོ་སླེབས་པ་ཨེ་ཡིན། ཁྱེད་ཀྱིས་ཅི་ཡང་
མཐོང་མ་བྱུང་ངམ་ཟེར། མེ་བཟས་ངས་གང་ཡང་མ་ཤེས། ཁྱེད་སྔགས་པ་
གཉིད་ལ་ཡུར་ཡང་སྒོམ་རྒྱུར་འདྲེ་སྲིན་འབྱུང་པོ་རེད་ཟེར་བ་ལྟར་རེད་ཅེས་
བཤད་ནས་ཀླུ་བཙན་རང་གི་མཁར་དུ་གདན་དྲངས། ཟད་མེད་བདུད་རྩིར་
དུག་ཆང་བསྲེས་ནས་ཀླུ་བཙན་ལ་བཀྱག་པ་དང༌། ཀླུ་བཙན་གྱིས་ཧུབ་གསུམ་
འཐུང་མ་ཐག་ཁོའི་ལུས་ལ་ནད་ཟེར་ཆེན་པོ་བྱུང་བ་དང་། བདུད་བློན་བེའུ་
སྣ་ཁྲ་དོགས་འཆར་གྱིས་སྟོབས་ཀྱི་ཕོ་འདྲེ་བཤན་དམར་ལགས། དེ་རིང་ཡ་
མཚན་ཆེ་བ་ཞིག་བྱུང་ཞེས་གླུ་ཞིག་ཕུལ་སོང་།
གླུ་ཨ་ལ་ཐ་ལ་ཐ་ལ་རེད། །
ཐ་ལ་མོ་གླུ་ཡི་ལེན་ལུགས་རེད། །
གླུ་ཐེངས་གསུམ་ངག་གི་འགུག་ལུགས་རེད། །
དུས་དེ་རིང་ལྷ་ཞིག་འབོད་ལེ་འདི། །
སྟོད་རི་རྒྱལ་ལྷུན་པོའི་དབུ་རྩེ་ནས། །
སྲིད་པ་གངས་རི་དཀར་ཆུང་མཁྱེན། །



གླིང་རྗེས་མེ་བཟར་མདའ་ཡིག་སྤྲིངས།
529
མཁྱེན་གཟིགས་ཨ་ཕའི་གླུ་སྣ་དྲོངས། །
ལྷ་དེ་འདྲ་ཡན་ལ་འབོད་པ་མེད། །
ས་འདི་ས་ངོ་མ་ཤེས་ན། །
ཡར་ཁམས་བྱང་མའི་རི་བརྒྱད་རེད། །
བདུད་འདྲེ་སྐྱིད་མོ་བྱེད་ས་རེད། །
འདྲེ་སྲིན་བྲོ་ར་འཁྲབ་ས་རེད། །
སྟེང་ནས་མི་ཁྲག་ཆར་པ་འབབ། །
བར་ནས་རྣམ་ཤེས་བུ་ཡུག་འཚུབ། །
འོག་ནས་ཤ་རུས་འབུ་སྲིན་འཁོལ། །
མི་ཁྲག་ཆང་འཐུང་རྒྱག་ས་རེད། །
མི་ཤ་སྟོན་མོ་བྱེད་ས་རེད། །
ཀླུ་བཙན་བློན་འཁོར་རོལ་ས་རེད། །
ང་འདྲ་ང་ངོ་མ་ཤེས་ན། །
ང་འདྲ་རྩ་བ་བཤད་པས་ན། །
སྟོད་བེའུ་སྟོབས་ཀྱི་ས་ཆ་ནས། །
རིན་ཆེན་ནོར་བུའི་ཕ་ཡུལ་ནས། །
འབུམ་སྡེ་བཅུ་གསུམ་འགོ་འཛིན་དེ། །
བདུད་བློན་བེའུ་སྣ་ཁྲ་ཟེར། །
ད་ལོ་གནམ་ལོ་འདི་གསར་ཐོག，། །
ཕོ་ལོ་ཉི་ཤུ་རྩ་བདུན་ཡིན། །
གཏང་མ་དགུ་བརྒྱ་ཚང་ལེ་ཡིན། །
ཕོ་ང་འདྲ་འཛམ་གླིང་ཁག་པོ་ཡིན། །
སྟོབས་ཆེན་ཀླུ་བཙན་རྒྱལ་པོ་ཁྱེད། །



530
བདུད་གླིང་གཡུལ་འགྱེད།
དེ་རིང་སྣ་ཁྲའི་གླུ་འདི་གསོན། །
ད་ལོ་བྱང་གི་ས་ཆ་ལ། །
ཡ་མཚན་བྱ་བ་མང་ཙམ་གདའ། །
ལྷོ་ཕྱོགས་འཛམ་བུ་གླིང་གི་སར། །
ཇ་མའི་བྱེད་ལུགས་ང་ཡིས་ཤེས། །
བཟང་ངན་དབྱེ་བ་ང་ཡིས་འབྱེད། །
སྟོད་ན་རྒྱ་གར་རྒྱལ་པོ་ཆགས། ། །
རྒྱ་གར་ཆོས་ཀྱི་རྒྱལ་པོ་ལ། །
མཛངས་མའི་ཇ་མ་བསྐོས་ནས་གདའ། །
ཞེ་སེམས་དཀར་པོ་རྒྱལ་པོར་གཏད། །
ཚེ་རོགས་བཟང་པོ་སྙིང་ཁར་བཅངས། །
ཕ་མ་བཟང་པོའི་དྲིན་ལན་འཇལ། །
ཡོན་ཏན་ཅན་གྱི་བུ་མོ་ཟེར། །
སྨད་དུ་རྒྱ་ནག་རྒྱལ་པོ་ཆགས། །
རྒྱ་ནག་ཁྲིམས་ཀྱི་རྒྱལ་པོ་ལ། །
མཁས་མཛངས་ཇ་མ་བསྐོས་ནས་གདའ། །
ལྷག་བསམ་དཀར་པོ་རྒྱལ་པོར་གཏད། །
རྒན་རྒོན་ཕ་མར་བཀུར་བསྟི་བྱེད། །
བུ་རྒྱུད་བཟང་པོ་བྱམས་ཀྱིས་སྐྱོང་། །
མོ་རབ་བཟང་པོ་དེ་ཚོ་རེད། །
ཡར་ཁམས་བྱང་གི་རི་བརྒྱད་ལ། །
ཕོ་འདྲེ་ཀླུ་བཙན་རྒྱལ་པོ་ཆགས། །
གླིང་གི་མེ་བཟའ་འབུམ་སྒྲོན་དེ། །



གླིང་རྗེས་མེ་བཟར་མདའ་ཡིག་སྤྲིངས། །
531
ཁྱེད་ཀླུ་བཙན་རྒྱལ་པོའི་ཇ་མར་བསུས། །
འཛུམ་སོ་དཀར་གཉིས་དེ་ཁྱེད་ལ་མེད། །
ཡིད་སེམས་དཀར་བློ་གཏད་ཁྱེད་ལ་མེད། །
ཤར་གླིང་དཀར་ཇུས་ལ་བློ་སེམས་དཀར། །
ཡ་མཚན་པོ་ཨེ་གདའ་ཀླུ་བཙན་རྒྱལ། །
དེ་རིང་ཉི་མའི་གདོང་གང་ལ། །
ནམ་མཁའ་སྟེང་ནས་ཐོག་དམར་ཕབ། །
བར་སྣང་མཐོངས་ནས་མེ་སྟག་འཚུབ། །
དོག་མོའི་ས་ནས་རྡུལ་རླངས་འཁྲིགས། །
ལྕགས་རི་རྩེ་དགུའི་ཡང་སྟེང་ནས། །
འུར་འུར་འཇིགས་པའི་སྒྲ་ཞིག་བྱུང༌། །
དམར་དམར་མཆེད་པའི་མེ་ཞིག་འབར། །
ཧུར་ཧུར་ཤ་བཟའ་མདའ་ཞིག་རྒྱུག།
མང་མང་མཁར་རྫོང་དུ་མ་གཏོར། །
རྒྱལ་པོའི་རྭ་ཡང་མ་ཐར་ཐལ། །
ཡ་མཚན་ཆེ་བའི་མདའ་ཞིག་གདའ། །
མདའ་ཡི་སྒྲུབ་ལུགས་ཨེ་འདྲ་གདའ། །
མདའ་ཁ་དུང་ལས་གྲུབ་ནས་གདའ། །
ལྷ་ཆེན་ཚངས་པའི་འཁོར་མདའ་འདྲ། །
མདའ་སྐེད་རིན་ཆེན་གསེར་ལས་གྲུབ། །
གཉན་ཆེན་སྐུ་ལྷའི་འཁོར་མདའ་འདྲ། །
མདའ་རྩེ་སྔོན་མོའི་གཡུ་ལས་གྲུབ། །
ཀླུ་རྒྱལ་གཙུག་ནའི་འཁོར་མདའ་འདྲ། །



532
བདུད་གླིང་གཡུལ་འགྱེད།
མདེའུ་ནག་པོ་ལྕགས་ལས་གྲུབ། །
ཤ་ཟ་ཁྲག་འཐུང་མྱུར་ནས་གདའ། །
ཟིལ་རྔམ་མདའ་མོ་རྒྱུ་བའི་དུས། །
མི་རྣམས་སྐྲག་ནས་གང་སར་བྲོས། །
མགོ་མོ་བཀབ་ནས་གང་སར་ཡིབ། །
མདའ་སྐད་རིམ་བཞིན་ཆུང་དུ་སོང་། །
མི་རྣམས་ལངས་ནས་ཅི་ཡང་གླེང་། །
ལ་ལས་ཡ་མཚན་མདའ་ཞིག་ཟེར། །
ཁ་ཤས་འཇིགས་སྐྲག་ཆེ་ལེ་ཟེར། །
ཟེར་ཟེར་གཏམ་དེ་མང་ན་ཡང་། །
ང་ལ་སྣང་ཚུལ་ཨེ་འདྲ་བྱུང་། །
ཁྱད་མཚར་མདའ་མོ་མྱུར་བ་དེ། །
མེ་བཟའི་མཁར་གྱི་ཐད་དུ་སོང་། །
མེ་བཟས་གླུ་ལེན་བྱས་པ་ཐོས། །
མཁར་ནས་བྱ་འདྲ་འཕུར་བ་མཐོང་། །
ཡ་མཚན་མདའ་མོ་མངགས་ལེ་འདྲ། །
གླིང་ཕྲུག་ཇོ་རུས་མངགས་ལེ་འདྲ། །
ལྷག་པར་དགོ་བ་ཐང་སྟོད་ལ། །
གླིང་ཕྲུག་ཇོ་རུ་འབྱོར་སྐད་གདའ། །
འདུག་མེད་ཇོ་རུ་འབྱོར་ལེ་གཅིག །
མདའ་ཡི་ཟིལ་རྔམ་སྟོན་ལེ་གཉིས། །
མེ་བཟས་སྐྱིད་གླུ་བླངས་ལེ་གསུམ། །
རང་དགར་འཇོག་ཐབས་ཨེ་ཡོད་ཞེ། །



གླིང་རྗེས་མེ་བཟར་མདའ་ཡིག་སྤྲིངས།
533
ཤེས་དཀའི་མེ་བཟའ་འབུམ་སྒྲོན་དེ། །
དེ་རིང་དམར་མཆོད་བྱེད་རན་རེད། །
མེ་བཟའ་ད་རུང་བཞག་པས་ན། །
ཀླུ་བཙན་རྒྱལ་པོར་གནོད་ལེ་གདའ། །
རྒྱལ་པོ་ཅི་ནས་དགོངས་ཟབ་འཚལ། །
མ་གོ་གླུ་ལ་སྐྱོར་རྒྱུ་མེད། །
ཅེས་གླུ་མཇུག་རྫོགས་པ་དང་མེ་བཟས་སྣ་ཁྲའི་གདོང་དུ་སོང་ནས་ཨ་ཁོ་རེ།
བདུད་བློན་བེའུ་སྣ་ཁྲ་ཁྱེད་ཀྱིས་བཤད་པའི་གཏམ་དེ་སྙན་ནས་བྱུང་། ཡིན་ན་
ཡང་ཡིན་ལུགས་ཨེ་འདྲ་ཡིན་ཟེར་ནས་མེ་བཟས་ཀླུ་བཙན་རྒྱལ་པོར་གླུ་འདི་སྐད་
ཅིག་ཕུལ་ལོ། །
གླུ་ཨ་ལ་ཐ་ལ་ཐ་ལ་རེད། །
ཐ་ལ་མོ་གླུ་ཡི་ལེན་ལུགས་རེད། །
གླུ་ཐེངས་གསུམ་ངག་གི་འགུག་ལུགས་རེད། །
གླུ་མགོ་ལྷ་དང་བླ་མས་མཛོད། །
གླུ་སྐེད་མ་དང་མཁའ་འགྲོས་འཚོས། །
གླུ་མདའ་ཆོས་སྐྱོང་སྲུང་མས་གཟིགས། །
བདུད་ཡུལ་སྲིན་པོའི་ས་ཆ་ནས། །
སྟོབས་སྲིན་པོ་མགོ་དགུས་གླུ་སྣ་དྲོངས། །
ས་འདི་ཡི་ས་ངོ་མ་ཤེས་ན། །
ཡར་ཁམས་བྱང་མའི་རི་བརྒྱུད་རེད། །
ཐང་གོ་ར་བྲག་གི་མར་གཤམ་རེད། །
རྫ་རི་སྨུག་པོའི་ས་དགོང་རེད། །
སྨན་ང་འདྲ་ང་ངོ་མ་ཤེས་ན། །



534
བདུད་གླིང་གཡུལ་འགྱེད།
ཤར་གླིང་དཀར་ཆགས་པའི་རྒྱལ་ས་ནས། །
གླིང་ཨ་སྐྱིད་ཚང་གི་བུ་མོ་ཡིན། །
བྱང་ཡུལ་གྱུར་ནས་ལོ་དགུ་སོང་། །
སྡུག་དང་དཀའ་ལས་མང་པོ་མྱངས། །
དགྲ་ལག་ཏུ་ཚུད་ན་བུ་ལས་བྱམས། །
ཟེར་བ་གནའ་མིའི་དཔེ་ལ་གདའ། །
ཕོ་འདྲེ་ཀླུ་བཙན་རྒྱལ་པོ་ཡིས། །
མཛེས་གདའ་ཟེར་ནས་འཛུམ་གྱིས་བསུས། །
དགའ་གདའ་ཟེར་ནས་ཇ་མར་བཞག །
རིན་ཆེན་དར་གོས་གང་དགའ་གསོལ། །
བཅུད་ལྡན་ཟས་སྣ་གང་འདོད་བཤམས། །
སྐྱིད་མོའི་མཁར་དུ་འདུག་པ་ལ། །
སྡུག་མོའི་སྙོན་དོར་བྱས་ནས་བྱུང་། །
ནང་བློན་བེའུ་སྣ་ཁྲ་ཡིས། །
དེ་རིང་རྫུན་གྱིས་འཁོར་ལོ་བསྐོར། །
ཤར་ནས་མདའ་ཞིག་སླེབས་སོང་ཟེར། །
ཟིལ་རྔམ་ཅན་གྱི་ལྷ་མདའ་ཟེར། །
ཚངས་པ་དཀར་པོའི་བླ་མདའ་ཟེར། །
གཉན་ཆེན་སྐུ་ལྷའི་མགུལ་མདའ་ཟེར། །
ཀླུ་རྒྱལ་གཙུག་ནའི་འཁོར་མདའ་ཟེར། །
ཇོ་རུས་མངགས་པའི་ཕོ་ཉ་ཟེར། །
མདའ་ཡིས་གླུ་ལེན་ཐུབ་ལེ་ཟེར། །
མེ་བཟས་ཆ་འཕྲིན་ཀློག་གདའ་ཟེར། །



535
གླིང་རྗེས་མེ་བཟར་མདའ་ཡིག་སྤྲིངས།
ཟེར་ཟེར་གཏམ་དེ་མང་ན་ཡང་། །
དོན་གཏམ་རེད་དམ་རྫུན་གཏམ་རེད། །
ཀླུ་བཙན་ཁྱེད་ཀྱིས་ཞིབ་པར་གཅོད། །
ནང་བློན་བེའུ་སྣ་ཁྲ་ཁྱོད། །
གཏམ་སྙན་པོས་ཀླུ་བཙན་ངོ་ཁ་བསུ། །
དོན་ངོ་མ་ཀླུ་བཙན་མེ་བཟའི་བར། །
དབྱེན་སྦྱོར་དཀྲུག་ཤིང་ཅི་དགར་བྱེད། །
ཁྱེད་དེ་འདྲ་བྱེད་དོན་ཅི་ཞིག་ཡིན། ། །
ཤར་ནས་མདའ་ཞིག་སླེབས་སོང་ཟེར། །
མདའ་མོ་རེད་དམ་ཐོག་དམར་རེད། །
སྣ་ཁྲས་དབྱེ་བ་ཨེ་འབྱེད་ཞེ། །
ཇོ་རུས་མངགས་པའི་ཕོ་ཉ་ཟེར། །
མདའ་མོ་ཕོ་ཉར་མངགས་པའི་དུས། །
སྣ་ཁྲ་འགྲམ་དུ་ཨེ་ཡོད་ཞེ། །
མེ་བཟས་ཡི་གེ་ཤེས་གདའ་ཟེར། །
སྨན་ང་བྱང་ལ་ལོ་དགུ་སོང་། །
ཡི་གེ་ཤེས་མིན་ཕོ་འདྲེས་ཤེས། །
ལ་ཆེན་འཁོར་བློན་དྲུག་ཅུའི་ནང༌། །
བློན་རེར་མདའ་མོ་འགའ་རེ་ཡོང་། །
མདའ་ཡིས་གླུ་ལེན་ཐུབ་མིན་བལྟ། །
མདའ་མོས་གླུ་ལེན་ཐུབ་ཟེར་ན། །
ཤ་པ་མེ་བཟའ་ང་རང་རེད། །
མདའ་མོས་གླུ་ལེན་མ་ཐུབ་ན། །



536
བདུད་གླིང་གཡུལ་འགྱེད།
ཤ་པ་བེའུ་སྣ་ཁྲ་རེད། །
མདང་ནུབ་ནམ་མཁར་སྤྲིན་ཞིག་འཚུབ། །
གཡུ་འབྲུག་སྔོ་མོ་འུར་རུ་རུ། །
གློག་ལྕེ་དམར་པོ་ཁྱུགས་སེ་ཁྱུག །
གནམ་ལྕགས་མཁའ་ནས་ལྷུང་ལེ་འདྲ། །
ལུང་པ་འུར་སྒྲས་བརྒྱངས་ནས་བྱུང་། །
ས་གཞི་ཡོམ་ཡོམ་བྱས་ནས་བྱུང༌། །
སྐུ་མཁར་མང་པོ་གཏོར་ནས་བྱུང༌། །
ཀླུ་བཙན་དབུ་རྭ་གཡས་པ་ཡང་། །
དུམ་བུ་གཅིག་ཙམ་གཏོར་ནས་གདའ། །
མེ་བཟས་ཞབས་ཏོག་མ་བྱས་ན། །
བློན་རྣམས་ཡོང་མཁན་གཅིག་ཀྱང་མེད། །
ཀླུ་བཙན་རྒྱལ་པོའི་དབུ་རྭ་དེ། ། །
བཟང་དྲུག་སྨན་སྦྱོར་མ་བྱས་ན། །
ད་ལྟ་བཞེངས་རྒྱུ་ག་ལ་ཡོད། །
དེ་རིང་གཏམ་གྱི་རྡོག་ཁ་ལ། །
ནང་བློན་བེའུ་སྣ་ཁྲ་ཡིས། །
གཟུགས་མེད་གྲིབ་ནག་བཟོས་ནས་བྱུང༌། །
མ་ཉེས་ཁ་གཡོག་བྱས་ནས་བྱུང་། །
བདེན་རྫུན་རྒྱལ་པོས་དབྱེ་འབྱེད་མཛོད། །
དེ་མ་བྱུང་ཉི་མའི་ཕན་ཆོད་ལ། །
སྨན་མེ་བཟས་རང་དགར་འཇོག་ལེ་མིན། །
རྒྱལ་པོའི་ཐུགས་ལ་དེ་ལྟར་བཞེས། །



537
གླིང་རྗེས་མེ་བཟར་མདའ་ཡིག་སྤྲིངས།
ཟེར་བ་དང་ཀླུ་བཙན་གྱིས་མེ་བཟས་ཟེར་བའི་གཏམ་དེ་ཨེ་བདེན་བལྟ་
དགོས་བསམ་ནས་བདུད་བློན་སུམ་བརྒྱ་དྲུག་ཅུར་མདའ་སུམ་བརྒྱ་དྲུག་ཅུ་ཁྱེར་
ཤོག་ཟེར་བ་དང་། མདའ་རེ་རེ་བཞིན་དུ་གླུ་ལེན་ཨེ་ཐུབ་བལྟས་ཀྱང་གླུ་ལེན་
ཐུབ་པ་མདའ་གཅིག་ཀྱང་མེད། རྒྱལ་པོས་བདུད་བློན་བེའུ་སྣ་ཁྲར་མར་ལྟ་
བཞིན་གླུ་འདི་སྐད་ཅིག་བླངས་སོ། །
གླུ་ཨ་ལ་ཐ་ལ་ཐ་ལ་རེད། །
ཐ་ལ་མོ་གླུ་ཡི་ལེན་ལུགས་རེད། །
གླུ་ཐེངས་གསུམ་ངག་གི་འགུག་ལུགས་རེད། །
དུས་དེ་རིང་ལྷ་ཞིག་འབོད་ལེ་འདི། །
བདུད་ལྷ་ཉི་ཤུ་རྩ་དགུ་མཁྱེན། །
ཕ་སྙིང་སྲོག་དོར་དམར་པོས་གཙོས། །
སྤོག་བདག་བྱེ་བ་དགུ་ཁྲིས་མཁྱེན། །
དུས་དེ་རིང་རྒྱལ་པོའི་ཁ་འཛིན་མཛོད། །
ས་འདི་ཡི་ས་ངོ་མ་ཤེས་ན། །
ཡར་ཁམས་བྱང་མའི་རི་བརྒྱད་རེད། །
བདུད་མཁར་ཤ་རི་གནམ་རྫོང་ཟེར། །
ཕོ་ང་འདྲ་ང་ངོ་མ་ཤེས་ན། །
ཡར་ཁམས་བྱང་མའི་རི་བརྒྱུད་ནས། །
ཕོ་འདྲེ་བདུད་ཀྱི་ཀླུ་བཙན་ཟེར། །
བདུད་བློན་སུམ་བརྒྱ་དྲུག་ཅུ་ཡོད། །
བདུད་སྡེ་ཁྲི་སྐོར་བཅུ་གཉིས་ཡོད། །
བདུད་ཡུལ་མངའ་ཐང་རྒྱས་ནས་ཡོད། །
དོན་མེད་འཐབ་འཁྲུག་ཡོང་ལེ་མིན། །



538
བདུད་གླིང་གཡུལ་འགྱེད།
དེ་རིང་ཉི་མའི་གདོང་གང་ལ། ། །
གྱོད་མེད་གྱོད་ཟིང་བསླངས་ནས་བྱུང་། །
རང་བཞིན་མཁའ་ནས་ས་གཞི་བརྡུང་། །
གཡོལ་ཐབས་མེད་པའི་བྱ་བ་རེད། །
དཔེ་བཞག་ན་འདྲ་མ་ཨེ་འདྲ་གདའ། །
མཐོ་ནམ་མཁའ་དབྱིངས་ལ་སྤྲིན་ནག་འཚུབ། །
དགུང་ཨ་སྔོན་མཐོང་ན་གཡུ་འབྲུག་གྲགས། །
ཐོག་གནམ་ལྕགས་དགུང་ནས་གཡུགས་པའི་དུས། །
བྲག་རྡོ་རྗེ་ཡིན་ཀྱང་བརྟན་ལེ་མིན། །
དེ་རེད་གདའ་ཨེ་བསམ་སྣ་ཁྲ་བློན། །
ངེད་ཀྱི་བློན་འཁོར་དྲུག་ཅུའི་ནང་། །
ནང་བློན་བེའུ་སྣ་ཁྲས་ཉོན། །
ང་དང་མེ་བཟའ་སྨན་གྱི་བར། །
དོན་མེད་དབྱེན་སྦྱོར་བྱེད་ལེ་དེ། །
ཆག་སྒོའི་མི་ཞིག་མ་རེད་ཞེ། །
ཡུལ་མདའ་མེད་ས་ནས་མདའ་བྱུང་ཟེར། །
གནམ་སྤྲིན་མེད་མཁའ་ནས་སྤྲིན་འཚུབ་ཟེར། །
ས་མི་མེད་ཡུལ་ལ་མི་གདའ་ཟེར། ། །
ཁྱོད་དེ་ལྟར་བཤད་དོན་ཅི་ཞིག་ཡིན། །
ང་བདུད་ཡུལ་སྲིན་པོའི་ས་ཆ་ལ། །
སྟེང་ནས་མི་ཁྲག་ཆར་པ་འབབ། །
བར་ནས་རྣམ་ཤེས་བུ་ཡུག་འཚུབ། །
འོག་ནས་ཤ་རུས་འབུ་སྲིན་འཁོལ། །



གླིང་རྗེས་མེ་བཟར་མདའ་ཡིག་སྤྲིངས།
539
ཐང་ཆེན་མི་རོ་རྟ་རོས་ཁེངས། །
མི་མགོ་རྟ་མགོ་རི་ལྟར་བརྩེགས། །
ས་དེ་འདྲ་ཆགས་པའི་རྒྱལ་ས་ལ། །
སྒོ་སྲུང་རབ་དང་རིམ་པ་ཡོད། །
བྱང་གཡའ་མ་ཐང་ཆེན་གོང་མ་ལ། །
སྲིན་པོ་རླུང་གི་རྐྱལ་བ་ཡོད། །
ཐེའུ་རང་མཁན་པ་རྒན་མོ་ལ། །
ཐེའུ་ཕྲུག་སུམ་བརྒྱ་དྲུག་ཅུས་བསྐོར། །
བྱང་གི་འདམ་མཚོ་ཆེན་པོ་ཡོད། །
རྡོ་ཕོང་ཁ་སྡེབ་ཉིས་སྒྲིག་ཡོད། །
རྡོ་རག་མཆུ་མ་དང་ཟངས་མཆུ་མ། །
དེ་གཉིས་ཐོད་གཏུགས་བྱེད་ཀྱི་ཡོད། །
རྡོག་བདེ་མོ་ཞིག་ལ་ཐར་ལེ་མིན། །
སྲིད་པ་གངས་ཀྱི་གཡས་ཟུར་ན། །
བདུད་མོ་ཨ་ལྕམ་དཀར་མོ་ཡོད། །
དངོས་ཡོད་བརྒྱ་ལ་དངོས་མེད་སྟོང་། །
ཕོ་རྒོད་བརྒྱ་ལས་ལྷག་ལེ་རེད། །
བར་དུ་མོ་སྨན་སྤུན་བདུན་ཡོད། །
དཔོན་མོ་ཨ་སྟག་ལྷ་མོ་ཡོད། །
བདུད་གཡག་ཁམ་པ་རུ་རིང་ཡོད། །
བདུད་ལུག་ལྕགས་ཀྱི་རྨིག་པ་ཡོད། །
གཞུ་ག་དར་བློན་པོ་ཕྱིང་སྔོན་ཡོད། །
སྒོ་ཕྱི་མ་བར་མ་ནང་མ་གསུམ། །



540
བདུད་གླིང་གཡུལ་འགྱེད།
སྒོ་གཅིག་ནས་ཐར་ཡང་གཉིས་མི་ཐར། །
རླུང་ཟེར་མ་ཡིན་ཀྱང་ཐར་ལེ་མིན། །
མེ་བཟའ་སྨན་དང་སྣ་ཁྲ་གཉིས། །
ཡིན་དང་མིན་གྱིས་རྩོད་པ་བྱུང་། །
ཚིག་གི་བདེན་ཐུབ་སུ་ཡོད་དེ། །
འདིར་འཁོད་བློན་ཚོས་ཤེས་ལེ་རེད། །
སྔ་མོའི་གཏམ་དཔེ་འདི་འདྲ་ཡོད། །
ཆར་སྣེ་རླུང་གིས་ཁྲིད་ལེ་ཟེར། ། །
ནད་ཡམས་གདོན་གྱིས་ཁྲིད་ལེ་ཟེར། །
ཇུས་གཞི་ངན་པས་ཁྲིད་ལེ་ཟེར། །
དོན་ཆེན་འཆུག་པའི་རྩ་བ་ཟེར། །
དེ་རིང་བེའུ་སྣ་ཁྲ་ཡིས། །
ཉེས་མེད་ཉེས་འདོགས་བྱས་ལེ་རེད། །
ཉེས་ཆད་དྲག་པོ་གཏོང་ལེ་རེད། །
ཕོ་འདྲེ་ཀླུ་བཙན་རྒྱལ་པོ་ང་། །
དགའ་ལེ་མི་ཤར་དགའ་ལེ་རེད། །
རྔམ་ལེ་མི་ཁྲག་རྔམ་ལེ་རེད། །
སྣ་ཁྲའི་བློ་ལ་དེ་ལྟར་ཞོག །
དེ་ཚོ་ཀླུ་བཙན་ཡིན་ལུགས་ཡིན། །
ཞེས་གླུ་མཇུག་རྫོགས་པ་དང་ཕོ་འདྲེ་ཀླུ་བཙན་རྒྱལ་པོས་བེའུ་སྣ་ཁྲ་སྐེད་པ་
ནས་བཟུང༌། གནམ་ལ་འཕྱར་ནས་མར་བརྡབ་ཐེངས་གཅིག་ལ་མགོའི་ཀླད་
ཁྲག་ཐོར། ཁོག་སྟོད་འགྲམ་སྦུག་གཡས་སུ་བཅུག ཁོག་སྨད་འགྲམ་སྦུག་
གཡོན་དུ་བཅུག་ནས་ཧུང་སྒྲ་འཁྱིལ་ལེར་བཟས་པས། བདུད་བློན་གཞན་



541
གླིང་རྗེས་མེ་བཟར་མདའ་ཡིག་སྤྲིངས།
རྣམས་ཧ་ལས་ནས་ཕོ་འདྲེ་ཀླུ་བཙན་རྒྱལ་པོས་བུད་མེད་ཀྱི་གདོང་ལ་བལྟས་ནས་
བདེན་རྫུན་དང་དཀར་ནག་དབྱེ་བ་མི་འབྱེད། རྒྱལ་པོར་བློ་དཀར་བའི་བློན་
བེའུ་ནི་གཏམ་ལན་གླེང་ལོང་མེད་པར་ཀླུ་བཙན་གྱིས་བཟས། ད་དེ་འདྲ་བྱས་
ན་ཡག་པོ་ཞིག་ཡོང་བཟོ་མེད་གདའ་ཞེས་མི་འདོད་པའི་གླེང་མོ་བྱེད་པར། ཀླུ་
བཙན་རྒྱལ་པོ་ རབ་ ཏུ་ ཁྲོས་ནས་ངོ་གདོང་སྤྲིན་ནག་འཚུབ་འཚུབ། མིག་་་་
དམར་གློག་ལྕེ་འཁྱུག་འཁྱུག ཁ་སོ་སྲན་རིལ་འཆའ་འཆའ། བྲང་ཁོག་རྔ་བོ་
བརྡུང་བརྡུང་བྱེད་བཞིན་བློན་བྱང་སྲས་མདའ་གྲི་སྤྲིག་དྲུག་དང༌། རུ་ཁྲ་་
དཔའ་བོ། དམུ་བདུད་འཇམ་ནག་གདམ་གྲུབ། གཞུ་ག་དར་ཕྱིང་སྔོན་
བཅས་བོས་ནས་ངར་གྱིས་གླུ་ཞིག་ལེན་རྩིས་བྱེད་པའི་སྐབས་བློན་ཕྱིང་སྔོན་གྱིས་
ཀླུ་བཙན་རྒྱལ་པོར་གླུ་འདི་སྐད་ཅིག་ཕུལ་ལོ། །
གླུ་ཨ་ལ་ཐ་ལ་ཐ་ལ་རེད། །
ཐ་ལ་མོ་གླུ་ཡི་ལེན་ལུགས་རེད། །
དུས་དེ་རིང་ལྷ་ཞིག་འབོད་ལེ་འདི། །
མཐོ་ནམ་མཁའ་ལྷ་ཡི་གནས་མཆོག་ནས། །
ལྷ་ཆེན་ཚངས་པ་དཀར་པོ་མཁྱེན། །
དེ་རིང་དཔའ་བོའི་ཁ་འཛིན་མཛོད། །
དམའ་རོང་བཙན་ཁ་བ་དཀར་པོ་ནས། ། །
གནས་བདག་དགུ་ཁྲི་དགུ་འབུམ་མཁྱེན། །
དེ་རིང་དཔའ་བོའི་ཇུས་ལ་གཟིགས། །
ས་འདི་ས་ངོ་མ་ཤེས་ན། །
ཡར་ཁམས་བྱང་མའི་རི་བརྒྱད་རེད། །
བདུད་ཡུལ་མུན་པ་འཁྲིགས་ས་རེད། །
སྡིག་ལས་དང་དུ་ལེན་ས་རེད། །



542
བདུད་གླིང་གཡུལ་འགྱེད། །
གང་འགྲོ་ལམ་ཁ་རྙེད་ས་མེད། །
སྟེང་ནས་མི་ཁྲག་ཆར་པ་འབབ། །
བར་ནས་རྣམ་ཤེས་བུ་ཡུག་འཚུབ། །
ས་གཞི་ཤ་རུས་འབུ་སྲིན་ཁེངས། །
གཤིན་རྗེའི་ཚལ་དང་ཁྱད་པར་མེད། །
མི་ང་འདྲ་ང་ངོ་མ་ཤེས་ན། །
བྱང་པད་མ་ཐང་གི་ཐང་སྟོད་ནས། །
གཡང་དཀར་ལུག་གི་རྫི་བོ་དེ། །
གཞུ་ག་དར་བློན་པོ་ཕྱིང་སྔོན་ཡིན། །
བདུད་ལུག་ལྕགས་ཀྱི་རྨིག་པ་ཅན། །
འཚོ་སྐྱོང་བྱེད་མི་ང་རང་ཡིན། །
གླུ་འདི་གླུ་ངོ་མ་ཤེས་ན། ། །
བུ་ངའི་དཔའ་གླུ་ཐུང་ཐུང་ཟེར། །
ཕོ་འདྲེ་ཀླུ་བཙན་རྒྱལ་པོ་གསོན། །
འཛམ་བུ་གླིང་གི་མངའ་ཞབས་ལ། །
ཕོ་འདྲེ་རྒྱལ་པོར་འགྲན་མི་མེད། །
དེ་སྔོན་ཉི་མའི་ཕན་ཆོད་ལ། །
བདུད་ཀྱིས་བདུད་མི་མ་བཟའ་ཟེར། །
ཟེར་ཡང་ཟེར་ལ་བདེན་ཡང་བདེན། །
ཕོ་འདྲེ་ཀླུ་བཙན་རྒྱལ་པོ་དེ། །
ཕྱི་སྡེ་གྲོ་ཡོས་འཆའ་འཆའ་རེད། །
ནང་སྡེ་གསེར་ཕྱེ་བསྒྲིལ་བསྒྲིལ་རེད། །
རྒྱལ་པོས་རང་སྡེ་སྲུང་ལེ་རེད། །



543
གླིང་རྗེས་མེ་བཟར་མདའ་ཡིག་སྤྲིངས།
རང་སྡེས་རྒྱལ་པོར་བཀུར་ལེ་རེད། །
འཛམ་བུ་གླིང་ལ་དཔེ་ཞིག་ལེན། །
སྟོད་ལ་རྒྱ་གར་རྒྱལ་པོ་ཆགས། །
སྨད་ལ་རྒྱ་ནག་རྒྱལ་པོ་ཆགས། །
མཐའ་བཞིར་རྒྱལ་ཁག་སོ་སོ་ཆགས། །
མང་མང་ཆགས་པའི་ནང་རོལ་ལ། །
རང་མི་བཟའ་མི་གཅིག་ཀྱང་མེད། །
རང་ཁྲག་འཐུང་མི་གཉིས་ཀྱང་མེད། །
ད་ལོ་ཕོ་འདྲེ་བདུད་ཀྱི་བུས། །
རང་བློན་མང་པོའི་ནང་རྒྱུད་ནས། །
མིག་འབྲས་བློན་ཆེན་སྣ་ཁྲ་ཁོང་། །
ཀླུ་བཙན་ཁྱེད་ཀྱིས་བཟས་ནས་སོང་། །
གདོན་གྱིས་བརླབས་སམ་འདྲེ་ཡིས་བསྐུལ། །
ཆང་གིས་བཟིའམ་དུག་གིས་སྨྱོ། །
བདེན་རྫུན་དབྱེ་བ་མི་འབྱེད་པར། །
རང་བློན་བཟའ་དོན་ཅི་ཞིག་ཡིན། །
གནའ་མི་བོད་ཀྱི་གཏམ་དཔེ་ལ། །
ཚེ་རོགས་སྲིན་པོ་ཡིན་ན་ཡང་། །
སྲོག་གཅོད་མེད་ལེའི་ཁས་ལེན་ཟེར། །
ཤ་ཟ་སྤྱང་ཀི་ཡིན་ན་ཡང་། །
བཟའ་ཚོ་བཟའ་བའི་དཔེ་མེད་ཟེར། །
ཟེར་བའི་དཔེ་དང་འགལ་ནས་བྱུང༌། །
མཐོ་རྒྱལ་པོས་རྒྱལ་ཁྲིམས་མ་བསྲུངས་ན། །



544
བདུད་གླིང་གཡུལ་འགྱེད།
དམའ་བློན་འཁོར་རྒྱལ་པོར་བཀུར་དོན་མེད། །
མི་ཆེན་དོན་ཆེན་སྒྲུབ་དགོས་ན། །
གཏམ་དང་བྱ་སྤྱོད་མཚུངས་དགོས་ཟེར། །
བློ་དང་སྤྱོད་པ་མཚུངས་དགོས་ཟེར། །
མཚུངས་ན་དམངས་ཀྱིས་བཀུར་ལེ་ཟེར། །
མ་མཚུངས་དམངས་ཀྱིས་གྱེན་ལེ་ཟེར། །
རེད་དམ་མ་རེད་བདུད་ཀྱི་བུ། །
དེ་རིང་གཏམ་གྱི་རྡོག་ཁ་ལ། །
ནམ་མཁར་འཇའ་སྤྲིན་འཁྲིགས་པའི་དུས། །
མཐོ་ཉི་མ་ཡིན་ཀྱང་དོན་རབས་མེད། །
མཚོ་མོར་རྦ་རླབས་འཁྲུག་པའི་དུས། །
སྟོབས་ཆུ་སྲིན་ཡིན་ཀྱང་རང་དབང་མེད། །
དཔོན་གྱིས་རང་སྡེ་དཀྲུགས་པའི་དུས། །
མཐོ་རྒྱལ་པོ་ཡིན་ཀྱང་ཐར་ལམ་མེད། །
གོ་ན་རྣ་བའི་དཀྱིལ་དུ་ཞོག །
ཅེས་གླུ་དེ་ལྟར་ཕུལ་བ་དང་། ཕོ་འདྲེ་ཀླུ་བཙན་གྱིས་བློན་བེའུ་སྣ་ཁྲས་
བཟོས་པའི་དཀྲོག་གཏམ་ལ་ཆད་གཅོད་བྱས་པར་བློན་གཞན་འཇིགས་སྐྲག་
བྱེད་དགོས་དོན་མེད། ངས་བདེན་རྫུན་དབྱེ་བ་མ་འབྱེད་པར་གང་བྱུང་དུ་མི་
ཟ། དེ་རིང་ང་རང་གི་བསམ་ཚུལ་ཨེ་འདྲ་ཡོད་ཅེས་རྒྱལ་པོས་ངར་རྒྱལ་ལངས་
པའི་གླུ་ཞིག་བླངས་སོ། །
གླུ་ཨ་ལ་ཐ་ལ་ཐ་ལ་རེད། །
ཐ་ལ་མོ་གླུ་ཡི་ལེན་ལུགས་རེད། །
གླུ་ཐེངས་གསུམ་ངག་གི་འགུག་ལུགས་རེད། །



545
གླིང་རྗེས་མེ་བཟར་མདའ་ཡིག་སྤྲིངས།
དུས་དེ་རིང་ལྷ་ཞིག་འབོད་ལ་འདི། །
བདུད་ལྷ་ཉི་ཤུ་རྩ་དགུ་མཁྱེན། །
བདུད་ལྷ་སྲོག་བདག་ཐམས་ཅད་མཁྱེན། །
དེ་རིང་ཨ་ཕོའི་གླུ་སྣ་དྲོངས། །
ས་འདི་ས་ངོ་མ་ཤེས་ན། །
ཡར་ཁམས་བྱང་མའི་རི་བརྒྱུད་རེད། །
མི་ང་འདྲ་ང་ངོ་མ་ཤེས་ན། །
བདུད་མཁར་ཤ་རི་གནམ་རྫོང་ནས། །
ཕོ་འདྲེ་ཀླུ་བཙན་རྒྱལ་པོ་ཡིན། །
འཛམ་བུ་གླིང་ལ་གྲགས་ལེ་ཡིན། །
སྐྱེ་མི་ཤ་ཟ་བའི་དཔའ་བོ་ཡིན། །
ཕོ་ང་འདྲ་འཛམ་གླིང་ཀུན་ལ་མེད། །
ཁོ་རེ་ཉོན་དང་ཕྱིང་སྔོན་བུ། །
ཁྱོད་རང་ཟེར་བའི་གཏམ་དེ་བདེན། །
བདུད་བློན་སུམ་བརྒྱ་དྲུག་ཅུ་ཡིས། །
མོ་དང་རྩིས་དང་སྤར་ཁ་གསུམ། ། །
མ་བཏབ་སོན་དང་མ་སྨིན་འབྲས། །
སྣ་ཁྲའི་མགོ་ཐོག་སྨིན་ཐལ་ཟེར། །
བུ་མོའི་ངོ་ལ་བལྟས་གདའ་ཟེར། །
བདེན་རྫུན་དབྱེ་བ་མ་ཕྱེ་ཟེར། །
ཟེར་ཟེར་གཏམ་དེ་འུར་རུ་རུ། །
ངར་ངར་བློན་འཁོར་འུར་རུ་རུ། །
ཟིང་ཟིང་གྱོད་རྩེ་མཐོང་ན་ཡང་། །



546
བདུད་གླིང་གཡུལ་འགྱེད།
གཏིང་གཏིང་གྱོད་རྩ་མ་ཤེས་གདའ། །
དེ་རིང་གྱོད་ཀྱི་རྩ་བ་དེ། །
སྣ་ཁྲ་བློན་དང་མེ་བཟར་ཐུག །
དམར་པོ་ཐོག་གིས་ངེད་ཚོ་བརྡུང་། །
དྲན་མེད་ཚང་མ་བརྒྱལ་བའི་དུས། །
སྣ་ཁྲ་གཅིག་པུར་མ་གནོད་གདའ། །
དེ་ཚོ་བློན་ཚོས་ཨེ་ཤེས་ཞེ། །
ནང་བློན་བེའུ་སྣ་ཁྲ་ཡིས། །
ཤར་ནས་ལྷ་མདའ་སླེབས་བྱུང་ཟེར། །
གླིང་ཕྲུག་ཇོ་རུའི་ཕོ་ཉ་ཟེར། ། །
མེ་བཟས་གླུ་ལེན་བྱས་སོང་ཟེར། །
རང་བློན་སྣ་ཁྲ་གཅིག་པུ་ལས། །
གཞན་གྱིས་མ་ཤེས་ཅི་འདྲ་རེད། །
སྣ་ཁྲ་ང་ཡི་ཉེ་བློན་ཟེར། །
ཉེ་བློན་རེད་དམ་ཉེན་བློན་རེད། །
ཅི་ཡིན་བློན་ཚོས་ཨེ་ཤེས་ཞེ། །
དཔེ་བཞག་ན་འདྲ་མ་ཨེ་འདྲ་གདའ། །
ཕུ་ལ་རི་བོ་མཐོན་པོ་མ། ། །
རྩེ་མོ་གངས་ཀྱིས་མ་གང་ན། །
མདའ་ལ་གཡུ་མཚོ་འཁྱིལ་ལེ་མིན། །
རེད་གདའ་ཨེ་བསམ་འདིར་ཚོགས་བློན།
གཟུགས་མེད་གྲིབ་མ་བཟོས་པ་མིན། །
ཉེས་མེད་ཉེས་ཁྲིམས་བཅད་པ་མིན། །



གླིང་རྗེས་མེ་བཟར་མདའ་ཡིག་སྤྲིངས།
547
ད་རུང་ཉོན་དང་འདིར་ཚོགས་བློན། །
རྫ་ཆུ་སྤང་ཆུ་གྲམ་ཆུ་གསུམ། །
ཡོང་ས་གངས་རི་དཀར་པོ་རེད། །
རྒྱུག་ས་གཡུ་མཚོ་སྔོ་མོ་རེད། །
ཨ་ཆུང་ལྕགས་ཆུང་སྨུག་ཆུང་གསུམ། །
ཡོང་ས་བདུད་ཀྱི་བུ་རྒྱུད་རེད། །
རྒྱུག་ས་མི་ཡི་ཤ་ཁྲག་རེད། །
དེ་ལ་ཡ་མཚན་བྱེད་དགོས་མེད། །
ལྷག་པར་ཉོན་དང་མེ་བཟའ་སྨན། །
བདུད་སྡེ་ཁྲི་འཁོར་བཅུ་གཉིས་ནང་། །
གཏམ་དང་མི་ཁ་མང་པོ་གདའ། །
ཕོ་འདྲེ་ཀླུ་བཙན་རྒྱལ་པོ་ཡིས། །
བུ་མོའི་ངོ་ལ་བལྟས་གདའ་ཟེར། །
མེ་བཟའ་སྨན་དང་སྣ་ཁྲའི་བར། །
གྱོད་རྩ་བྱུང་བའི་གཞི་མ་ལ། །
འགའ་རེ་མེ་བཟའ་བདེན་གདའ་བསམ། །
ལ་ལ་མེ་བཟའ་ནོར་གདའ་བསམ། །
ལ་ཆེན་གནའ་མིའི་ཁ་རྒྱུན་ལ། །
དཔེ་བཞག་ན་འདྲ་མ་འདི་འདྲ་གདའ། །
རྟ་རྒོད་མའི་ལུས་ལ་འགྲོས་ཕུགས་མེད། །
སྨན་བུ་མོའི་བློ་ལ་བློ་ཕུགས་མེད། །
གཏམ་སྔ་དྲོ་བཤད་པ་ཕྱི་དྲོ་འགྱུར། །
གཏམ་ཕྱི་དྲོ་བཤད་པ་སྔ་དྲོ་འགྱུར། །



548
བདུད་གླིང་གཡུལ་འགྱེད།
བཤད་པའི་གཏམ་ལ་ཆ་འཇོག་མེད། །
བུད་མེད་སེམས་དང་ཁ་ཆར་གཉིས། །
འབབ་ཐལ་བསམ་དུས་དྭངས་ནས་གདའ། །
དྭངས་ཐལ་བསམ་དུས་འཐིབས་ནས་གདའ། །
རྨ་ཁམས་གླིང་གི་ས་ཆ་ནས། །
མི་ངན་ཇོ་རུ་སྣབས་འཛར་དེ། །
སླེབས་ལེ་མེ་བཟས་ཤེས་ལེ་འདྲ། །
ངོ་པགས་གཡེར་ནས་མ་གདུམ་གདའ། །
ཁ་མཁས་གཡོ་ཅན་མེ་བཟའ་སྨན། །
ཆ་འཇོག་མེད་པའི་དཔྱིད་རླུང་འདྲ། །
ད་ལྟ་ཤར་ནས་རྒྱག་གདའ་བསམ། །
ད་ལྟ་ནུབ་ནས་རྒྱག་ལེ་རེད། །
ངོ་སྟོད་དཀར་ལ་ངོ་སྨད་ནག །
བདེན་པ་མེད་པའི་གཏམ་འཆལ་མང་། །
རྣ་བ་གཏིང་ནས་ཚ་ནས་བྱུང་། །
དེ་ཚོ་གཡོ་སྨན་ཡིད་ལ་ཞོག །
ཅེས་གླུ་རྫོགས་པ་དང༌། མེ་བཟའ་འབུམ་སྒྲོན་དེས་གཡས་གསེར་་་་
ཟངས་ནང་ལ་ཆང་། དངུལ་ཟངས་ནང་ལ་ཇ། དུང་ཟངས་ནང་ལ་ཞོ་འོ་མ་
ཁྱེར་ནས་ཀླུ་བཙན་རྒྱལ་པོར་ལེགས་པར་དྲངས་ནས་ན་རེ། ཕོ་འདྲེ་བདུད་ཀྱི་
རྒྱལ་པོ་ཤན་དམར་ཁྱོད། གཏམ་བདེན་པ་བཤད་པར་བདེན་མེད་ཟེར། འོ་
ན་བདེན་པའི་གཏམ་དེ་ག་ན་ཡོད། ཁྱོད་ལ་བློ་གངས་དཀར་བཞིན་དུ་རྣམ་
དག་དང༌། སེམས་ཉི་ཟླ་བཞིན་དུ་གཏད་མི་དེ་སུ་ཡིན་ཟེར་མེ་བཟས་གླུ་ཐུང་
ཐུང་ཞིག་ཕུལ་ལོ། །
་



གླིང་རྗེས་མེ་བཟར་མདའ་ཡིག་སྤྲིངས།
549
གླུ་ཨ་ལ་ཐ་ལ་ཐ་ལ་རེད། །
ཐ་ལ་མོ་གླུ་ཡི་ལེན་ལུགས་རེད། །
གླུ་ཐེངས་གསུམ་ངག་གི་འགུག་ལུགས་རེད། །
དུས་དེ་རིང་ལྷ་ཞིག་འབོད་ལེ་འདི། །
མཐོ་ནམ་མཁའ་ལྷ་ཡི་ཞིང་ཁམས་ནས། །
མ་མཁའ་སྤྱོད་ལྷ་མོས་ཐུགས་རྗེ་གཟིགས། །
ཆོས་དབྱིངས་གཞལ་མེད་ཕོ་བྲང་ནས། །
མ་རྒྱུད་རྡོ་རྗེ་ཕག་མོ་མཁྱེན། །
ཡེ་ཤེས་མཁའ་འགྲོ་འབུམ་གྱིས་བསྐོར། །
དེ་རིང་བུ་མོའི་ཇུས་ལ་གཟིགས། །
ས་འདི་ཡི་ས་ངོ་མ་ཤེས་ན། །
ཡར་ཁམས་བྱང་མའི་རི་བརྒྱུད་རེད། །
བདུད་སྲིན་པོ་གཉིས་ཀྱི་ཆགས་ཡུལ་རེད། །
འདྲེ་སྲིན་འབྱུང་པོའི་བཤས་ལམ་རེད། །
ང་འདྲ་ང་ངོ་མ་ཤེས་ན། །
ཨ་སྐྱིད་མེ་བཟའ་འབུམ་སྒྲོན་ཟེར། །
སྡུག་གིས་མནར་བའི་མེ་བཟའ་ངས། །
ཁྱོད་ཀྱི་འདོད་ལྟར་བྱང་དུ་ཡོང་། །
རྫོང་རབ་ལྔ་ཡི་བདག་པོ་བྱས། །
ཕོ་འདྲེ་ཀླུ་བཙན་ང་ལ་ཉོན། །
བྱང་དུ་སླེབས་ནས་ལོ་དགུ་སོང་། །
མོ་སེམས་ཕོ་ལ་ཆགས་པ་མེད། །
མདའ་མོ་སྤང་ལ་ཟུག་པའི་གཏམ། །



550
བདུད་གླིང་གཡུལ་འགྱེད།
ཡོད་ན་དེ་རིང་ཁྱེད་ཀྱིས་ཤོད། །
ཆག་སྲན་མས་གསོས་པའི་རྟེའུ་ཆུང་དེ། །
རྟེའུ་ན་གསུམ་ཚང་ནས་གསེར་སྒོ་རྒྱག །
ཕོ་རྒོད་པོའི་འོག་རྟ་བྱེད་ལེ་རེད། ། །
ན་གསུམ་པར་མ་སོན་རྟེའུ་ཆུང་དེ། །
རྟེའུ་རྒྱུག་འདོད་ཡོད་ཀྱང་ཞོན་ཐབས་མེད། །
ང་ལོ་ཆུང་ཕོ་འདྲེའི་ཇ་མར་ཁྲིད། །
སྨན་ལོ་ན་བཅོ་བརྒྱད་མ་སོན་གོང་། །
ལུས་མ་འདྲེས་ཁ་བཅད་སྔར་ནས་ཡོད། །
ལས་དེ་ཚོ་ཕོ་འདྲེས་བརྗེད་ལེ་འདྲ། །
རེད་དམ་མ་རེད་ཀླུ་བཙན་ཕོ། །
ཁ་སང་ཉི་མའི་སྔ་དྲོ་ལ། །
མེ་བཟའ་ང་དང་སྣ་ཁྲའི་བར། །
བདེན་རྫུན་དབྱེ་བ་ཕྱེ་ལེ་རེད། །
སྣ་ཁྲར་ཉེས་ཁྲིམས་བཅད་ལེ་རེད། །
སྣ་ཁྲ་ཁ་ལ་བཟས་ལེ་རེད། །
ད་ནང་སླར་ཡང་འཆལ་གཏམ་མང་། །
མེ་བཟའ་སྨན་དང་སྣ་ཁྲའི་བར། །
བདེན་རྫུན་དབྱེ་བ་མ་ཆོད་ཟེར། །
མེ་བཟའ་ང་ལ་ཉེས་འགེལ་བྱེད། །
ངོ་ཚ་ཨེ་ཤེས་ཀླུ་བཙན་བུ། །
བྱང་གསེར་ཁྲི་ཕོ་འདྲེས་གནོན་ན་ཡང་། །
གཏམ་ཅི་བཤད་ངེས་པ་ཡོད་ལེ་ཡིན། །



གླིང་རྗེས་མེ་བཟར་མདའ་ཡིག་སྤྲིངས།
551
ཁ་སང་བདེན་རྫུན་དབྱེ་གི་ཟེར། །
མདའ་མོས་གླུ་ལེན་ཨེ་ཐུབ་བལྟས། །
གླུ་ལེན་མདའ་མོ་གཅིག་ཀྱང་མེད། །
མེད་ལེ་ཤེས་བཞིན་རྫུན་མགོ་བསྐོར། །
མ་ཉེས་ཁག་གཡོགས་མེ་བཟར་བྱེད། །
བརྙས་ཕར་བསྐོས་མ་ཡིན་ཚུར་བསྐོས་རེད། །
ལས་ཕར་སྤྲད་མ་ཡིན་ཚུར་སྤྲད་རེད། །
ཨ་རེད་ཀླུ་བཙན་བདུད་ཀྱི་བུ། །
མེ་བཟའ་ང་དང་སྣ་ཁྲའི་བར། །
བདེན་རྫུན་དབྱེ་བ་མ་ཆོད་ན། །
ནང་བློན་བེའུ་སྣ་ཁྲ་དེ། །
ཁྲིམས་ལ་སྦྱར་དོན་ཅི་ཞིག་ཡིན། །
སྲོག་ཐོག་བཏང་ནས་ཅི་ཞིག་བྱེད། །
ཉེས་མེད་ཁྲིམས་འགེལ་བྱེད་མི་དེ། །
དེ་རིང་ཁྲིམས་ལ་ཨེ་སྦྱར་ཞེ། ། །
གནའ་མི་བོད་ཀྱི་གཏམ་དཔེ་ལ། །
ཆུ་ཆེན་ཟམ་པའི་འོག་ལ་ཟེར། །
མི་ཆེན་ཁྲིམས་ཀྱི་འོག་ལ་ཟེར། །
ཟེར་བའི་གཏམ་དེ་བདེན་རབས་ཡོད། །
རྒྱལ་པོས་ཁྲིམས་འགལ་བྱས་པས་ན། །
ཁྲིམས་འགལ་གཞན་དང་སྤྱི་མཚུངས་ཡིན། །
ཨ་སྐྱིད་མེ་བཟའ་འབུམ་སྒྲོན་ང༌། །
བཙན་པོ་ཁྲིམས་ཀྱི་ཁྲིམས་དཔོན་ཡིན། །



552
1_PRW
བདུད་གླིང་གཡུལ་འགྱེད།
ལག་དམར་ཁྲིམས་ལ་སྦྱར་མི་རེད། །
སྲོག་ལན་སྲོག་གིས་འཇལ་ལེ་ཡིན། །
གཏམ་བདེན་གདའ་ཨེ་བསམ་ཀླུ་བཙན་དཔོན། །
རྒྱུ་ལ་ཆེན་གཏམ་གྱི་རྡོག་ཁ་ལ། །
ཁྱེད་ཀླུ་བཙན་དཔོན་དང་མེ་བཟའ་ང་། །
ཚེ་སྔོན་མའི་ལས་ཀྱིས་ལན་ཞིག་བསྐོས། །
བློ་ཡིད་ཆེས་མེད་ན་སོ་སོར་གྱེས། །
དཔོན་ཀླུ་བཙན་ཁྲིམས་ལ་ཐུག་ཁ་རུ། །
སྔར་ལོ་དགུ་གཤིབས་པའི་ལར་གྱི་བཟུང༌། །
གཡས་གསེར་ཟངས་ནང་ལ་ཆང་ཞིག་ཡོད། །
ཁྱེད་ཡིད་རྨོངས་སེལ་བའི་ཆང་འདྲེན་ཡིན། །
སྔར་སྡིག་ལས་བྱས་པའི་འགྱོད་བཤགས་བྱེད། །
གཡོན་དངུལ་ཟངས་ནང་ལ་ཇ་ཞིག་ཡོད། །
ཁྱོད་བློ་ཁ་འགྱུར་བའི་ཇ་འདྲེན་ཡོད། །
ལས་ངན་པ་མི་བྱེད་མནའ་བཤགས་བྱེད། །
སྨན་ཚེ་རོགས་བཟང་པོའི་བསླབ་བྱ་ཡིན། །
ཁྱེད་ཀླུ་བཙན་ཡིད་ལ་དེ་ལྟར་ཞོག ། །
ཅེས་གླུ་མཇུག་རྫོགས་པ་དང་། ཕོ་འདྲེ་ཀླུ་བཙན་རྒྱལ་པོའི་བསམ་པར་
སྨན་མེ་བཟས་བཤད་པ་ ཤིན་ ཏུ་བདེན། ངས་མ་ ཉེས་ཁག་གཡོགས་བྱས་་་
གདའ་བསམས་ནས་ཅི་ཤོད་མེད་པར་མགོ་སྒུར་ནས་འདུག་པ་དང༌། བློན་
འཁོར་ཚོའི་བསམ་ པར་ སྨན་ མེ་བཟའ་འབུམ་ སྒྲོན་ གྱིས་ གསུངས་ པ་ བདེན།
བྱ་བ་ཚང་མ་ཀླུ་བཙན་གྱིས་འཕྱུག་ལེ་རེད། ཐོག་མར་བློན་སྣ་ཁྲར་ཉེས་ཁྲིམས་
བཅད། ཡང་ཕྱིང་སྔོན་གྱི་གཏམ་ལ་བསམ་གཞིགས་མ་བྱས་པར་མེ་བཟའ་



གླིང་རྗེས་མེ་བཟར་མདའ་ཡིག་སྤྲིངས།
553
སྨན་ལ་གཟུགས་མེད་གྲིབ་བཟོ་དང་། ནག་ཉེས་འགེལ་རྩིས་བྱས་པ་ཤིན་ཏུ་
ནས་མ་འོས། ཡིན་ན་ཡང་སྨན་མེ་བཟས་གསུངས་པ་ལྟར་ཀླུ་བཙན་གྱིས་
འགྱོད་བཤགས་བྱེད་ངེས་རེད་བསམས་ནས་ཕྱིང་སྔོན་ན་རེ། ཁ་སང་གློ་བུར་
དུ་བྱུང་བའི་བྱ་བར་ནན་གྱིས་དཔྱད་ཞིབ་མེད་པར་འཚབ་འཚུབ་ཀྱིས་སྣ་ཁྲ་
དམར་པོ་ཁྲག་ལ་སྦྱར། སྨན་མེ་བཟར་ཉེས་མེད་ཉེས་འགེལ་བྱེད་པ་རྩ་བ་ནས་
ནོར་ཐལ། ད་བྱང་ཡུལ་ལ་ཟང་ཟིང་མི་ཡོང་བའི་ཆེད་སྨན་མེ་བཟས་གསུངས་
པ་བཞིན་རང་ཉེས་ངོས་ལེན་དང་སྡིག་ཉེས་འགྱོད་བཤགས་མཛོད་ཅིག་ཅེས་
བརྗོད་པ་དང་། ཕོ་འདྲེ་ཀླུ་བཙན་གྱིས་ད་དེ་བཞིན་བྱའོ་ཞེས་བཤད་ནས་
བཤགས་པ་ཕུལ།
དེའི་ཚེ་གླིང་རྗེ་གེ་སར་རྒྱལ་པོ་སྲིད་པ་གངས་རིའི་འདབས་ནས་ཡར་བྱོན།
བྲག་ལུང་ཆེན་པོ་ཞིག་གི་མདོ་ལ་ཞབས་སོན་པ་དང༌། གེ་སར་གྱི་ཐུགས་ལ་ལྷ་
མདའ་ཚུར་འཁོར་ཚོད་ཡིན་དགོངས་ནས་བྲག་རྡོ་དཀར་པོ་དུང་དང་འདྲ་བ་
ཞིག་གི་འགྲམ་དུ་སྤེན་མའི་ཚོམ་བུ་ཡོད་པའི་གཡས་ སུ་ གླ་བ་ཉལ་བའི་རིལ་་
ཚོགས། གཡོན་དུ་རི་བོང་ཉལ་བའི་རིལ་ཚོགས་ཡོད་པའི་སར་སྐུ་ངལ་གསོས་
པ་དང་གླ་བའི་རིལ་མ་བརྒྱད་དང་། རི་བོང་གི་རིལ་མ་གཅིག་ཚུར་བཞེས་
ནས་རིལ་ནག་དགུ་ཡི་མོ་ཞིག་རྒྱག་དགོས་དགོངས་ནས། བླ་མ་ཡིད་དམ་
ཐུགས་ལ་བསྒོམ་པར་ཉེ་བ་ན། ལྷ་མདའ་འུར་འཁྱིལ་ལེར་གེ་སར་གྱི་སྐུ་འགྲམ་
དུ་ཡོང་ནས་སྨན་མེ་བཟའི་ཆ་འཕྲིན་རྒྱལ་པོར་ཕུལ་བ་དང་། གེ་སར་གྱིས་ཆ་
འཕྲིན་གཟིགས་བཞིན་ཞལ་འཛུམ་འཛུམ། དབུ་འཇོག་འཇོག་གིས་ལེགས་སོ།
འོ་ལེགས་སོ་ཞེས་གསུངས་ནས་བཞུགས་པར་གདའོ། ། ། །



554
ལེའུ་བཅོ་ལྔ་པ།
གླིང་རྗེས་སྨན་མོ་སྤུན་བདུན་དང་། །
ཨ་སྟག་ཕྱིང་སྔོན་གྲོགས་སུ་བཀུག །
ཁོང་གསུམ་མཉམ་སྡེབ་ཕོ་འདྲེ་ཡི། །
བླ་གནས་འབྲོང་གཡག་ལུག་གསུམ་བསྒྲལ། །
ཉི་མ་དེ་ཡི་ནངས་པར་ནམ་གསལ་བ་དང༌། གླིང་རྗེ་གེ་སར་རྒྱལ་པོ་
ཆིབས་ཐོག་ཏུ་བུད་ནས་འུར་འཁྱིལ་ལེར་ལམ་དུ་ཞུགས། ཉིན་ཕྱེད་ཙམ་ལ་
སོལ་རི་ནག་པོ་ཞེས་པའི་ལུང་རོང་ཞིག་ཏུ་ཕེབས། དེའི་ཁོར་ཡུག་ཏུ་ཞིབ་པར་
གཟིགས་པས་ལུང་རོང་དེ་ནི་བྲག་རི་མཐོན་པོ་མཁའ་ལ་ཐུག་འདྲ། བྲག་རོང་
གི་གཏིང་མིག་གིས་མ་མཐོང་། མར་འབབ་ཆུ་ཀླུང་གི་བརྡབ་སྒྲ་འུར་ཆེ་བ་
ཞིག་ཡོད་པ་དང་། དེ་ནས་ཡར་འགྲོ་བའི་ལམ་ནི་གཟར་བ། ཕྲ་བ། རྒྱུ་མ་
བཞིན་ཀྱག་ཀྱོག་མང་བས་འགྲོ་དཀའ་བ་དང་། ལྷག་པར་དུ་བྲག་རི་གཡས་
གཡོན་གཉིས་དུས་མཚམས་མེད་པར་རྡུང་ག་བརྒྱབ་པ་ལྟར་ཐོད་པ་གཏུག་གི་
ཡོད་པས་དེ་ནས་མི་རྟ་ཕར་བཞག རླུང་ཟེར་མ་ཡིན་ཀྱང་ཐར་ཐབས་མེད་པ་
གཟིགས་ནས་དགྲ་ལྷ་གཉན་སྟག་དམར་པོ་དང༌། དགྲ་ལྷའི་འཁོར་ཚོགས་ར་
མདར་འགུགས་པའི་གླུ་སྐད་ཅིག་བཞེས་སོ། །
གླུ་ཨ་ལ་ཐ་ལ་ཐ་ལ་རེད། །



555
ཨ་སྟག་ཕྱིང་སྔོན་གྲོགས་སུ་བཀུག
ཐ་ལ་མོ་གླུ་ཡི་ལེན་ལུགས་རེད། །
གླུ་ཐེངས་གསུམ་ངག་གི་འགུག་ལུགས་རེད། །
དུས་དེ་རིང་ལྷ་ཞིག་འབོད་ལ་འདི། །
ལྷ་ཆོས་སྐུ་ལོངས་སྐུ་སྤྲུལ་སྐུ་གསུམ། ། །
བྱིན་རླབས་ཅན་གྱི་ལྷ་གསུམ་མཁྱེན། །
མཁྱེན་གཟིགས་ཨ་ཕོའི་གྲོགས་སུ་བྱོན། །
ས་འདི་ཡི་ས་ངོ་མ་ཤེས་ན། །
ཡར་ཁམས་བྱང་མའི་རི་བརྒྱུད་རེད། །
བྲག་ནག་ཐོད་པ་གཏུག་ས་རེད། །
འདབ་ཆགས་བྱ་ཡང་ཐར་ས་མེད། །
ཕོ་ང་འདྲ་ང་ངོ་མ་ཤེས་ན། །
ཤར་རྨ་ཁམས་གླིང་གི་རྒྱལ་ས་ནས། །
མཐོ་ལྷ་མཁར་དཀར་མོའི་ནང་རྒྱུད་ནས། །
ཕོ་རྒོད་པོ་གེ་སར་དགྲ་འདུལ་ཟེར། །
གླུ་འདི་ཡི་གླུ་ངོ་མ་ཤེས་ན། །
རྩ་རླུང་འཕྲུལ་གྱི་གླུ་ཞིག་ཡིན། ། །
གླུ་འགོ་འགྱིང་ཞིང་འགྱིང་ནས་ལེན། །
ལྷ་ཆེན་ཚངས་པ་འགྱིང་ཞིང་འགྱིང༌། །
གླུ་སྐད་འཚུབ་ཅིང་འཚུབ་ནས་ལེན། །
གཉན་ཆེན་སྐུ་ལྷ་འཚུབ་ཅིང་འཚུབ། །
གླུ་མདའ་མཐའ་ཞིང་མཐའ་ནས་ལེན། །
ཀླུ་རྒྱལ་གཙུག་ན་མཐའ་ཞིང་མཐའ། །
མཐའ་དབུས་མེད་པའི་གླུ་ཞིག་ལེན། །



556
བདུད་གླིང་གཡུལ་འགྱེད།
འགག་པ་མེད་པའི་ངག་ཅིག་འགུགས། །
དེ་རིང་ལྷ་ཚོགས་གྲོགས་ལ་བྱོན། །
ཡར་ཁམས་བྱང་མའི་རི་བརྒྱད་དེ། །
བདུད་སྡེ་ནག་པོའི་ཕ་ཡུལ་རེད། །
འདྲེ་སྲིན་འདུ་ར་ཚོགས་ས་རེད། །
བྱང་བདུད་ཕོ་འདྲེ་ཀླུ་བཙན་དེ། །
འཛམ་བུ་གླིང་གི་བསྟན་དགྲ་རེད། །
དབུ་ནག་བཤས་ལ་ཕབ་མི་རེད། །
ལྷ་ཡི་ལུང་བཞིན་བྱང་ལ་ཡོང་། །
བདུད་འདུལ་འགྲོ་ལམ་གཤགས་པའི་དུས། །
འདྲེ་སྲིན་འབྱུང་པོས་འགྲོ་ལམ་བཀག །
བྱང་གི་བུ་མོ་སྤུན་བདུན་དེ། །
འདྲེ་སྲིན་འབྱུང་པོའི་འགོ་དཔོན་ཟེར། །
བྱང་བདུད་སྒོ་སྲུང་བར་མ་ཟེར། །
ཡར་འགྲོ་ལམ་གྱི་མདུན་ས་ལ། །
བྲག་རི་ཁ་སྤྲོད་མཐོན་པོ་མ། །
གཡས་ནས་སོལ་རི་བྲག་ནག་རྒྱུག །
གཡོན་ནས་རྡོ་རྗེ་བྲག་ནག་རྒྱུག །
ཉིན་མཚན་མེད་པར་ཐོད་པ་གཏུགས། །
དུས་མཚམས་མེད་པར་རྡུང་ག་བྱེད། །
རི་གཉིས་ཐོད་པ་གཏུག་ས་ཟེར། །
བྲག་གཉིས་རྡུང་ག་རྒྱག་ས་ཟེར། །
སྲུང་མ་བུ་མོ་སྤུན་མདུན་ཟེར། །



ཨ་སྟག་ཕྱིང་སྔོན་གྲོགས་སུ་བཀུག
557
ལམ་དེ་ནས་འགྲོ་མི་ཁག་ལེ་རེད། །
ས་དེ་ནས་ཐར་བ་དཀའ་ལེ་རེད། །
ཡིན་ཀྱང་དེ་རིང་ཉི་མ་ལ། །
ངེད་མི་རྟ་དེ་ནས་བྱོན་དགོས་རེད། །
འདོ་རྟ་རྐྱང་རྒོད་འཕེར་བ་དེ། །
རྩ་རླུང་འཕྲུལ་གྱི་ལྷ་རྟ་ཡིན། ། །
གླིང་དཀར་སྟོད་ཀྱི་གེ་སར་ང༌། །
མི་མ་འཕྲུལ་གྱི་ལྷ་བུ་ཡིན། །
དེ་རིང་གློག་ལྟར་འཁྱུག་ལེ་ཡིན། །
དེ་རིང་འོད་ལྟར་འཚེར་ལེ་ཡིན། །
བྲག་གཏུགས་གཤགས་ནས་འགྲོ་ལེ་ཡིན། །
སྔ་མོ་མི་ཡི་ཁ་རྒྱུན་ལ། །
ལས་དང་བྱ་བ་ཐམས་ཅད་ལ། །
ནན་དང་བརྟན་པོ་བྱེད་དགོས་ཟེར། །
དོན་མེད་སྐྱོན་ཆ་མ་ཡོང་ལེ། །
རྩ་རླུང་འཕྲུལ་གྱིས་གླུ་ཞིག་ལེན། །
ལྷ་དང་བླ་མར་གསོལ་བ་འདེབས། །
དགྲ་ལྷ་འདྲེན་པའི་ངག་ཅིག་འགུགས། །
དགྲ་ལྷ་གཉན་སྟག་དམར་པོ་གཙོས། །
དགྲ་ལྷའི་འཁོར་ཚོགས་རོགས་སུ་བྱོན། །
བྲག་རི་ཐོད་གཏུགས་གཤགས་པའི་དུས། །
བར་ཆད་མེད་ལེ་དགྲ་ལྷས་མཛོད། །
བྲག་སྲུང་བུ་མོ་སྤུན་བདུན་དེ། །



558
བདུད་གླིང་གཡུལ་འགྱེད། །
གྲོགས་སུ་འགུགས་རོགས་དགྲ་ལྷས་མཛོད། །
བྱང་གི་ཨ་སྟག་ལྷ་མོ་དེ། །
ཆོས་ལ་འགྱུར་རོགས་དགྲ་ལྷས་མཛོད། །
ཅེས་གླུ་མཇུག་རྫོགས་པ་དང་། དགྲ་ལྷ་གཉན་སྟག་དམར་པོ་བཅས་
དགྲ་ལྷའི་འཁོར་རྣམས་ལྷན་དུ་བྱོན། བྱང་གི་སོལ་རི་ནག་པོའི་གཡས་གཡོན་
གཉིས་ནས་གཤགས་པའི་སྐབས་ཆིབས་ཆེན་རྐྱང་རྒོད་ཀྱིས་གེ་སར་གྱི་མདུན་དུ་
ཚུར་ཡོང་ནས་འཚེར་སྐད་ཅིག་བརྒྱབ་པ་དང་མཉམ་དུ་རྨིག་པ་ས་ལ་ལན་གསུམ་
བརྡབས། གེ་སར་གྱིས་འདོ་རྟར་དབུ་གཏུག་ ཅིག་གནང་ནས་ངེད་མི་རྟ་་་
གཉིས་ཀྱིས་སོལ་རི་ནག་པོ་ལ་མོར་གཤགས་དགོས་གསུངས་པ་དང་། ལྷ་རྟ་
རྐྱང་རྒོད་ཀྱི་གོང་དུ་འབུད་ནས་ གློག་འཁྱུག་པ་ལྟར་སོང་། བྲག་རི་ གཡས་
གཡོན་ལན་མར་གཏུགས་པས་ལྷ་རྟའི་མཇུག་རྔ་དུམ་ཙམ་དང༌། གེ་སར་རྒྱལ་
པོའི་དབུ་རྨོག་གི་དར་འཕྲུ་དུམ་ཙམ་བཅད། གེ་སར་གྱི་ཐུགས་ལ་ལྷ་དགྲ་ལྷའི་
ཚོགས་ཀྱིས་བསྐྱབས་སོང་། ས་དེ་ནས་ཐོན་པ་ཤིན་ཏུ་བཟང་གདའ་དགོངས་
ནས་ ཕེབས་རྩིས་གནང་སྐབས། བྲག་གསེབ་ནས་བུ་མོ་སྤུན་བདུན་གཅིག་
ཤོར་གཉིས་ཤོར་གྱིས་གེ་སར་མི་རྟ་གཉིས་ཀྱི་འགྲོ་ལམ་བཀག གེ་སར་གྱིས་
རལ་གྲི་ཤུབས་ནས་དྲངས་པ་དང་མཉམ་དུ་དགྲ་ལྷའི་འཁོར་ཚོགས་ལ་མོར་བྱོན་
ནས་བུ་མོ་སྤུན་བདུན་བཟུང་། གེ་སར་གྱི་མདུན་སར་བྱང་གི་བུ་མོ་སྤུན་་་་
བདུན་མདུན་བཀྱིགས་ཨ་ལོང་བཞིན་དུ་བཀྱིགས། རྒྱབ་བཀྱིགས་གྲུ་གུ་བཞིན་
དུ་བསྡམས་ནས་བཞག་པ་དང་། གེ་སར་རྒྱལ་པོས་རལ་གྲི་ཤུབས་ལ་བཅུག་
ནས་ཡ་བྱང་གི་སྨན་མོ་བདུན་པོ་བྲོས་ནས་ཐར་ས་མེད། ཁྱེད་ཚོས་སྐྱབས་ང་
ལ་ཞུས་ན་ལམ་ཞིག་སྟོན་ཞེས། འགག་མེད་རྡོ་རྗེའི་རང་སྒྱུར་དྲངས་ནས་གླུ་
ཞིག་བླངས་སོང་།
གླུ་ཨ་ལ་ཐ་ལ་ཐ་ལ་རེད། །



ཨ་སྟག་ཕྱིང་སྔོན་གྲོགས་སུ་བཀུག
559
ཐ་ལ་མོ་གླུ་ཡི་ལེན་ལུགས་རེད། ། །
གླུ་ཐེངས་གསུམ་ངག་གི་འགུག་ལུགས་རེད། །
དུས་དེ་རིང་ལྷ་ཞིག་འབོད་ལ་འདི། །
མཐོ་ནམ་མཁའ་གཡང་གི་ར་བ་ནས། །
ལྷ་ཆོས་སྐུ་ལོངས་སྐུ་སྤྲུལ་སྐུ་གསུམ། ། །
བྱིན་རླབས་ཅན་གྱི་ལྷ་གསུམ་མཁྱེན། ། །
སྟེང་ནས་སངས་རྒྱས་བཟང་གསུམ་མཁྱེན། །
འོག་ནས་མཁའ་འགྲོ་ཆོས་སྐྱོང་ཚོགས། །
ཐུགས་མ་གཡེངས་ཨ་བོའི་ཁ་འཛིན་མཛོད། །
ས་འདི་ཡི་ས་ངོ་མ་ཤེས་ན། །
བྱང་གི་སྨན་མོ་ཐང་ཆེན་རེད། །
ཕོ་འདྲེ་གཡས་རྒྱུག་བྱེད་ས་རེད། །
མོ་འདྲེ་གཡོན་རྒྱུག་བྱེད་ས་རེད། །
ཤི་འདྲེ་ཤུར་གླུ་ལེན་ས་རེད། །
ཕོ་ང་འདྲ་ང་ངོ་མ་ཤེས་ན། །
ང་འདྲ་ང་ངོ་ལོས་ཀྱང་ཤེས། །
ཤར་དག་པ་གླིང་གི་ས་ཆ་ནས། །
དཔའ་མི་འགྱུར་དགུང་ལ་གྲགས་ལེ་དེ། །
མ་ངན་ཇོ་རུ་འགོག་ཚ་ཟེར། །
ཞེ་སེམས་དགྲ་ལ་གནག་ལེ་རེད། །
ལྟ་བ་ཆོས་ལ་དཀར་ལེ་རེད། །
སྐྱབས་བཅོལ་མིར་ལམ་སྟོན་བྱེད་མི་རེད། །
གླུ་འདི་ཀླུ་ངོ་མ་ཤེས་ན། །



560
བདུད་གླིང་གཡུལ་འགྱེད།
བུ་དཔའ་བོའི་དཔའ་གླུ་རིང་མོ་རེད། །
བྱང་གི་བུ་མོ་སྤུན་མོ་བདུན། །།
མ་ཐུག་རྒྱང་གཡེར་ཆེན་པོ་མ། །
ཕོ་ངའི་གདོང་ཁར་ངར་པོ་བ། །
ཐུག་ནས་བུ་མོ་རུལ་པོ་མ། །
ཐག་བཙོན་ནང་ལ་ཡ་ང་བ། །
ཨ་སྡུག་བུ་མོ་སྡུག་པོ་མ། །
ཕོ་འདྲེ་བདུད་ཀྱི་སྒོ་སྲུང་ཟེར་། །
སྒོ་སྲུང་རྫིག་གདའ་འཇིགས་གདའ་ཟེར། །
དོན་དུ་སྡུག་གིས་མནར་ནས་གདའ། །
འདུག་གནས་ཕོ་བྲང་ག་ལ་ཡོད། །
བྲག་ནག་གསེབ་ཏུ་འདུག་ཁང་བྱས། །
རྟག་ཏུ་ཟ་མ་ག་ལ་ཡོད། །
སྤྱང་ནག་བཞིན་དུ་རི་རྩེ་འགྲིམས། །
རྒྱུན་དུ་འཐུང་ཚ་ག་ལ་ཡོད། །
ཝ་ནག་བཞིན་དུ་གང་སར་རྒྱུགས། །
རྣ་སྙན་གསུང་སྐད་ག་ལ་ཡོད། །
བྲེ་ནག་བཞིན་དུ་འདྲེ་སྐད་འབུད། །
ཨ་སྡུག་ཡ་མཚན་བུ་མོ་བདུན། །
བདུད་སྒོ་བཙན་པོ་སྲུང་ན་ཡང་། །
རང་མགོ་རང་གིས་མ་ཐོན་གདའ། །
ཚེ་གཅིག་གཞན་གྱི་སྒོ་ཁ་སྲུང་། །
མཐའ་མ་ཐག་པའི་བཙོན་རར་ཚུད། །



561
ཨ་སྟག་ཕྱིང་སྔོན་གྲོགས་སུ་བཀུག
སྐྱོབ་མི་མེད་ལེ་ཡ་མཚན་རེད། །
དེ་རིང་གཏམ་གྱི་རྡོག་ཁ་ལ། །
སྐྱབས་གནས་ཞུ་འམ་ངོ་ཁ་རྒོལ། །
ཅི་བྱེད་ཁྱོད་ཚོས་བསམ་གཞིགས་གྱིས། །
སྐྱབས་གནས་ཇོ་རུར་ཞུ་ཟེར་ན། །
ཅི་དྲིས་གཏམ་དོན་དྲང་པོ་ཤོད། །།
གནའ་བོ་ཁ་གཏམ་ཨེ་འདྲ་ཡོད། །
གཏམ་དང་མདའ་མོ་འདྲོང་དགོས་ཟེར། །
ཚིག་དང་གཞུ་མོ་གུག་དགོས་ཟེར། །
ཟེར་ལེ་བུ་མོའི་སེམས་ལ་ཞོག །
ཉོན་དང་བུ་མོའི་སྤུན་མོ་བདུན། །
བདུད་ཀྱི་ཀླུ་བཙན་རྒྱལ་པོ་དེ། །
མགོ་རྟགས་བྱེད་ས་ཅི་འདྲ་ཡོད། །
སྲོག་བདག་བཅོལ་ས་གང་འདྲ་གདའ། །
བླ་གནས་རྟེན་ལུགས་ཅི་འདྲ་རེད། །
བླ་རི་ས་ཆ་གང་དུ་ཆགས། །
བླ་ཤིང་ཡུལ་ཕྱོགས་གང་ལ་སྐྱེས། །
མ་གསང་དྲང་གཏམ་བཤད་ན་བསམ། །
བདུད་བློན་ཨ་སྟག་ལྷ་མོ་དེ། །
འཛམ་བུ་གླིང་ལ་གྲགས་ལེ་རེད། །
མཐུ་དང་རྫུ་འཕྲུལ་གང་འདྲ་ཡོད། །
འཁོར་གསུམ་བསྐོར་ལུགས་ཅི་འདྲ་གདའ། །
འདོ་རྟའི་བང་རྩལ་ཅི་འདྲ་བསམ། །



562
བདུད་གླིང་གཡུལ་འགྱེད།
བདུད་བློན་ཨ་ནུ་ཕྱིང་སྔོན་དེ། །
ཡུལ་དང་ས་ཕྱོགས་ག་ནས་རེད། །
དཔའ་དང་རྩལ་དྲུག་ཅི་འདྲ་འཛོམས། །
བློ་ཁ་ཕོ་འདྲེར་ཨེ་གཏད་ཞེ། ། །
བདུད་གཡག་ཁམ་པ་རུ་རིང་དེ། །
ས་བཙན་རྫ་གཡའ་གང་དུ་གནས། །
རྩྭ་བཟའ་ཆུ་འཐུང་གང་ལ་འགྲིམས། །
ངར་དང་ནུས་པ་ཅི་འདྲ་ཡོད། །
བདུད་ལུག་ལྕགས་ཀྱི་རྨིག་པ་དེ། །
རྟག་ཏུ་རྩྭ་ཁ་གང་དུ་འགྲིམས། །
ཚང་དང་སྐོར་ས་ཅི་འདྲ་གདའ། །
འཚོ་མི་རྫི་བོ་གང་འདྲ་ཡོད། །
གཏམ་དྲང་པོ་བཤད་ན་ཡར་འདྲེན་ཡོད། །
དེ་མིན་ན་རང་མགོ་ཆུ་འདྲེན་རེད། །
དཔེ་བཞག་ན་འདྲ་མ་ཨེ་འདྲ་གདའ། །
ཆོས་མདོ་སྔགས་གསུང་མི་བླ་མའི་མདུན། །
ཚེ་འདི་ཕྱིའི་སྐྱབས་གནས་མ་ཞུས་པར། །
ལས་ངན་པའི་བྱ་བར་དགའ་དྲགས་པས། །
འཆི་བར་དོ་འགྲིམས་དུས་རྒྱུ་འབྲས་འཁོར། །
ཁྲིམས་བཙན་པོ་བཟོ་མི་དཔོན་པོའི་མདུན། །
ཁྲིམས་ཡང་དག་དང་ལེན་མ་བྱས་པར། །
གཡོ་ཁྲམ་པའི་ལས་ལ་མྱུར་དྲགས་པས། །
བཙོན་དྲ་བར་ཚུད་དུས་རྒྱུ་འབྲས་འཁོར། །



ཨ་སྟག་ཕྱིང་སྔོན་གྲོགས་སུ་བཀུག
563
སྨན་བཟང་དྲུག་འཛོམས་པའི་ལྷ་རྗེའི་མདུན། །
ལུས་གྲུ་བཞིར་ནད་བརྟག་མ་བྱས་པར། ། །
ནད་ཕན་མེད་སྡུག་ཁ་འབྱོར་དྲགས་པས། །
ཤི་དམྱལ་བར་ལྷུང་དུས་རྒྱུ་འབྲས་འཁོར། །
དེ་ཟེར་ཡང་ཟེར་ལ་བདེན་ཡང་བདེན། །
སྐྱབས་ཞུ་ཡུལ་མི་རྟ་ང་གཉིས་རེད། །
རྫུན་དང་ནོར་འཁྲུལ་མེད་ལེའི་གཏམ། །
ངེད་མི་རྟ་གཉིས་ལ་བཤད་པས་ན། །
སྨན་བུ་མོ་དེ་རིང་ཚེ་ཐར་གཏོང་། །
ཡུལ་ས་ཕྱོགས་གང་དུ་བསྡད་ན་ཡང་། །
ས་དེ་རུ་གནས་པའི་ཁང་ཞིག་སྦྱིན། །
བྱིན་རླབས་དབང་བསྐུར་ཡང་དག་ཡོད། །
ཟག་མེད་ཆོས་ཀྱི་བྱིན་རླབས་ཡོད། །
གོ་ན་རྣ་བའི་དཀྱིལ་ལ་ཞོག །
མ་གོ་གླུ་ལ་སྐྱོར་རྒྱུ་མེད། ། །
ཅེས་གླུ་མཇུག་རྫོགས་པ་དང༌། སྨན་མོ་མོན་འབྲུག་མོ་དེས་མཛུབ་བརྡ་
ཞིག་བྱས་ནས་སྟོབས་ཀྱི་སྐྱེས་བུ་གེ་སར་མཁྱེན། ཁྱེད་སངས་རྒྱས་ཡིན་པ་ཧ་མ་
གོ ། གདམས་ངག་བདུད་རྩི་ཡིན་པ་དོན་མ་རྟོགས། སྐྱབས་ཁྱེད་ལ་ཞུ་
དགོས་སྔར་མ་ཤེས། དེ་རིང་ངེད་སྨན་མོ་སྤུན་བདུན་གྱིས་དཔོན་ཁྱེད་ལ་ཞུ་རྒྱུ་
ཨེ་འདྲ་ཡོད་ཟེར་གླུ་འདི་སྐད་ཅིག་ཕུལ་སོང་། །
གླུ་ཨ་ལ་ཐ་ལ་ཐ་ལ་རེད། ། །
ཐ་ལ་མོ་གླུ་ཡི་ལེན་ལུགས་རེད། །
གླུ་ཐེངས་གསུམ་ངག་གི་འགུག་ལུགས་རེད། །



564
བདུད་གླིང་གཡུལ་འགྱེད།
དུས་དེ་རིང་ལྷ་ཞིག་འབོད་ལ་འདི། །
བར་བ་བཙན་བདུད་ནག་པོ་མཁྱེན། །
ཐེའུ་རང་དཀར་ནག་ཁྲ་གསུམ་མཁྱེན། །
མཁྱེན་གཟིགས་བུ་མོའི་གླུ་སྣ་དྲོངས། །
ས་འདི་ཡི་ས་ངོ་མ་ཤེས་ན། །
བྱང་གི་སྨན་མོ་ཐང་ཆེན་རེད། །
དཔའ་མོ་ཐང་གི་གཡོན་ཟུར་རེད། །
སྨན་ང་འདྲ་ང་ངོ་མ་ཤེས་ན། །
བྱང་ཡར་ཁམས་བྱང་མའི་རི་བརྒྱད་གཅིག།
ཤར་རྒྱ་ཡི་མཆོད་རྟེན་དཀར་ཆུང་གཉིས། །
ནུབ་རྒྱུད་མི་ནུབ་ཡུལ་སྡེ་གསུམ། །
ལྷོ་རོང་ལྷོ་ཡི་ཡུལ་མཆོག་བཞི། །
ས་མཐའ་བཞིར་སྨན་མོ་སྤུན་བདུན་ཆགས། །
བདུད་ཀླུ་བཙན་རྒྱལ་པོའི་སྒོ་སྲུང་ཡིན། །
སྒོ་སྲུང་ནང་གི་བར་མ་ཡིན། །
དུས་དེ་རིང་ང་ལ་གསོན་རོགས་གྱིས། །
ཡར་བལྟས་ན་ནམ་མཁའ་སྟོང་པ་རེད། །
མར་བལྟས་ན་ས་གཞི་སྟོང་པ་རེད། །
སྟོང་གསུམ་གའུ་ཁ་སྤྲོད་རེད། །
གླིང་ལྷ་བུ་གེ་སར་ཕེབས་པའི་དུས། །
སྟེང་ནས་འཇའ་འོད་གུར་ཞིག་ཕུབ། །
སྐྱིད་ཀྱི་ཉི་མ་ཤར་ནས་བྱུང༌། །
ས་གཞིར་མེ་ཏོག་ཆར་པ་འབབ། །



565
ཨ་སྟག་ཕྱིང་སྔོན་གྲོགས་སུ་བཀུག
ལུང་པར་དྲི་བཟང་སྤོས་ཀྱིས་ཁེངས། །
ཁྱེད་སངས་རྒྱས་མཇལ་བ་སྐུ་དྲིན་ཆེ། །
མཇལ་ཚར་ནས་མཇལ་ཡུན་རིང་བར་ཤོག །
ངེད་དེ་སྔ་དད་པ་མི་ཤེས་རེད། །
ད་མི་འགྱུར་དད་པ་ཁྱེད་ལ་ཡོད། །
ང་རང་བུ་མོ་སྤུན་བདུན་རྣམས། །
སྐྱབས་ཁྱེད་ལ་མི་ཞུ་སུ་ལ་ཞུ། །
སྟོབས་རྒྱལ་པོས་ཅི་གསུང་སྒྲུབ་ལེ་ཡིན། །
ད་གཟིགས་དང་གཟིགས་མོ་ང་ཡིས་འབུལ། །
གཡས་ལ་གཟིགས་དང་ལྟད་མོ་གདའ། །
སྲིབ་རི་ནག་པོ་བདུད་ཀྱི་རི། །
དང་པོ་ལྟ་དུས་ནག་པོའི་རི། །
གཉིས་པ་ལྟ་དུས་དམར་པོའི་རི། །
བདུད་རི་བྲག་དམར་ཁ་ཟིང་འདི། །
ཀླུ་བཙན་བདུད་ཀྱི་བླ་རི་རེད། །
མིང་ལ་བདུད་རི་ནག་པོ་ཟེར། །
གཡོན་ལ་གཟིགས་དང་ལྟད་མོ་གདའ། །
རྡོ་ཕོང་སྦྲུལ་མགོ་བདུད་ཀྱི་བྲག །
དང་པོ་ལྟ་དུས་འབྲོང་སེར་བྲག །
གཉིས་པ་ལྟ་དུས་སྦྲུལ་ནག་བྲག །
བདུད་བྲག་གནམ་ལྕགས་ལྷུང་འདྲ་འདི། །
ཀླུ་བཙན་བདུད་ཀྱི་བླ་རྡོ་རེད། །
མིང་ལ་བྲག་ཕོང་གཡང་མཆོང་ཟེར། །



566
བདུད་གླིང་གཡུལ་འགྱེད།
ཡར་ལ་གཟིགས་དང་ལྟད་མོ་གདའ། །
སྲིན་མཚོ་དམར་པོ་བདུད་ཀྱི་མཚོ། །
དང་པོ་ལྟ་དུས་སྔོན་མོའི་མཚོ། །
གཉིས་པ་ལྟ་དུས་དམར་པོའི་ཁྲག །
བདུད་མཚོ་ཁྲོ་ཆུ་འཁོལ་འདྲ་འདི། །
ཀླུ་བཙན་བདུད་ཀྱི་བླ་མཚོ་རེད། །
མིང་ལ་སྲིན་མཚོ་འབར་བ་ཟེར། །
མར་ལ་གཟིགས་དང་ལྟད་མོ་གདའ། །
སྡོང་ཆེན་རྩེ་དགུ་བདུད་ཀྱི་ཤིང༌། །
དང་པོ་ལྟ་དུས་འབུ་སྲིན་འཁོལ། །
གཉིས་པ་ལྟ་དུས་འདྲེ་སྲིན་འཁོར། །
བདུད་ཤིང་ཤི་འདྲེ་འཁོར་འདྲ་འདི། །
ཀླུ་བཙན་བདུད་ཀྱི་བླ་ཤིང་ཟེར། །
མིང་ལ་བདུད་ཤིང་རྩེ་དགུ་ཟེར། །
བྱང་བདུད་བློན་ཨ་སྟག་ལྷ་མོ་དེ། ། །
རྩྭ་ཀུ་ཤའི་ནང་ནས་འཁྲུངས་ལེ་རེད། །
སྨན་གཡེར་པོ་གཞན་དང་འདྲ་ས་མེད། །
དཔའ་དང་ཤེས་རབ་དོ་ཡ་མེད། །
ཇུས་དང་རྩལ་དྲུག་ཐོགས་པ་མེད། །
ཕོ་དཔའ་བོ་བརྒྱ་ལས་ལྷག་ལེ་རེད། །
ཁྲབ་འཁོར་གསུམ་རྡོ་རྗེའི་གོ་ཁྲབ་ཟེར། །
མཚོན་རང་དགའ་བ་དེ་འགྲོ་ལེ་མིན། ། །
རྟ་རག་ནག་གསེར་གྱི་གདོང་བྱུར་ཅན། །



567
ཨ་སྟག་ཕྱིང་སྔོན་གྲོགས་སུ་བཀུག
མི་མ་འཕྲུལ་གྱི་འདོ་རྟ་རེད། །
བྱང་བདུད་བློན་ཨ་ནུ་ཕྱིང་སྔོན་དེ། །
རོང་ཁྲི་དམར་རྒྱལ་པོའི་སྲས་བུ་ཟེར། ། །
ཆུང་བཅུ་གསུམ་ལོ་ལ་རོང་ནས་བཟུང་། །
བྱང་ཀླུ་བཙན་བདུད་ཀྱིས་ལུག་རྫིར་བཞག །
སྟོབས་ཡ་མེད་བདུད་ལུག་ལྕགས་རྨིག་ཅན། །
བདུད་ཀླུ་བཙན་རྒྱལ་པོའི་བླ་སྲོག་རེད། །
བློན་ཕྱིང་སྔོན་ལུག་དང་བྲལ་མེད་རེད། །
བློ་སུ་གཏད་ང་ཚོས་ཆ་མ་རྟོགས། །
བདུད་གཡག་ཁམ་པ་རུ་རིང་དེ། །
ཀླུ་བཙན་བདུད་ཀྱི་སྲོག་རྩ་རེད། །
རྩྭ་ཟ་རྟ་ནག་ཐང་ལ་ཟེར། །
འཁོར་ས་དཔའ་མོའི་སྒོ་ཁར་ཟེར། །
དེ་ཚོ་མི་ཡིས་ཟེར་ཚུལ་རེད། །
ངོ་མ་འགྲོ་སྡོད་ཤེས་མི་མེད། ། །
བདུད་གཡག་ཐུར་དུ་རྒྱུག་པའི་དུས། །
རི་བོ་ཐམས་ཅད་ཉིལ་འདྲ་བྱེད། །
བདུད་གཡག་གྱེན་ལ་རྒྱུག་པའི་དུས། །
ས་རྡུལ་ཐམས་ཅད་མཁའ་ལ་འཕྱུར། །
དེ་ཚོ་རྒྱལ་མཆོག་ཐུགས་སུ་ཞོག །
མ་གོ་གླུ་ལ་སྐྱོར་རྒྱུ་མེད། ། །
ཅེས་གླུ་མཇུག་རྫོགས་པ་དང་། ཕྱག་ཡང་ཡང་ཕུལ་བས། དགྲ་ལྷ་
གཉན་སྟག་དམར་པོ་དང་། དགྲ་ལྷ་དུང་སེང་དཔའ་ཁྲབ། སེང་སྟག་འོད་



568
བདུད་གླིང་གཡུལ་འགྱེད།
ཀྱི་རྒྱལ་པོ་བཅས་ཀྱིས་སྨན་མོ་སྤུན་བདུན་གྱི་བཀྱིག་ཐག་ཚུར་བཀྲོལ། སྟོབས་
ཀྱི་རྒྱལ་པོ་གེ་སར་གྱིས་གནམ་ལྕགས་རྡོ་རྗེའི་རྩེ་དགུས་དབང་བསྐུར། སྨན་མོ་
སྤུན་བདུན་དཀར་ཕྱོགས་ཆོས་སུ་བཀུག་ནས། ཡཱ་སྨན་མོ་སྤུན་བདུན་ཁྱེད།
ད་ནས་ཤ་ཟ་ཁྲག་འཐུང་མ་བྱེད། བོད་ཁམས་བརྟན་མ་བཅུ་གཉིས་ཀྱི་འཁོར་
དུ་བསྡད་ནས་བསྐོར་བ་གྱིས་ཞེས་གསུངས།
གེ་སར་རྒྱལ་པོ་རྟ་ནག་ཐང་ཆེན་ཞེས་པའི་སར་བྱོན་པས་རྫ་རི་སྨུག་པོའི་
མར་གཤམ། རྡོ་གཡའ་མ་ནོར་བུའི་མཚམས་སུ་ཤེལ་གྱི་སྐུ་མཁར་འོད་འཁྱིལ་
ལེར་ཡོད་པའི་མར་གཤམ་དུ་བྱང་གི་ཨ་སྟག་ལྷ་མོ་ཡོད་ལེ་གཟིགས། གེ་སར་
གྱིས་དགྲ་ལྷའི་གོ་མཚོན་དགུ་གསོལ་ནས་ཁྲ་སྤུངས་སྤུངས། འོད་འཁྱིལ་་་་
འཁྱིལ་གྱིས་ཨ་སྟག་ལྷ་མོའི་མདུན་ཕྱོགས་སུ་ཕེབས་པས་བྱང་གི་དཔའ་མོའི་་
བསམ་པར་དེ་སྔ་མཐོང་མྱོང་མེད་པའི་མི་ཞིག་བྱུང༌། ཡང་སྒོས་ཁ་སང་ཡར་
ཁམས་བྱང་གི་རི་བརྒྱུད་ལ་ཡ་མཚན་མདའ་ཞིག་སླེབས་ཚུལ་གདའ། ཕར་ཁ་
ནས་བྱུང་བའི་མི་དེ་རྨ་ཁམས་གླིང་གི་མི་ངན་ཇོ་རུ་སྣབས་འཛར་དེ་ཡིན་ལེ་འདྲ་
བསམ་བཞིན་ལ་མོར་འཁོར་གསུམ་ལུས་ལ་བསྐོར། འོག་རྟ་རག་དཀར་་་་་
འཚུབ་ཤེས་ཀྱི་གོང་དུ་བུད། ཐང་སེར་མཁའ་ལ་ལྡིང་འདྲ་བྱས་ནས་གེ་སར་གྱི་
གདོང་མྱུར་དུ་བཀག་པ་དང་། གཟིག་དོང་གཡོན་མའི་ནང་རྒྱུད་ནས་ལྕགས་
གཞུ་རི་བོ་འགུགས་ཆེན་འཐེན། སྟག་དོང་གཡས་པའི་ནང་རྒྱུད་ནས་ལྕགས་
མདའ་གདོང་སྒོ་བཞི་པ་གཞུ་སྟེང་དུ་བཞག་ནས་གླུ་འདི་སྐད་ཅིག་བླངས་སོ། །
གླུ་ཨ་ལ་ཐ་ལ་ཐ་ལ་རེད། །
ཐ་ལ་མོ་གླུ་ཡི་ལེན་ལུགས་རེད། །
དེ་རིང་ལྷ་ཞིག་འབོད་ལེ་དེ། །
ཐེའུ་རང་དཀར་ནག་ཁྲག་གསུམ་མཁྱེན། །
མཁྱེན་གཟིགས་བུ་མོའི་ཁ་འཛིན་མཛོད། །



569
ཨ་སྟག་ཕྱིང་སྔོན་གྲོགས་སུ་བཀུག
བདུད་ལྷ་སུམ་བརྒྱ་དྲུག་ཅུ་མཁྱེན། །
དེ་རིང་དཔའ་མོའི་ཇུས་ལ་གཟིགས། །
ས་འདི་ཡི་ས་ངོ་མ་ཤེས་ན། །
ཡར་ཁམས་བྱང་མའི་རི་བརྒྱུད་རེད། །
བྱང་གི་རྟ་ནག་ཐང་ཆེན་རེད། །
སྨན་ང་འདྲ་ང་ངོ་མ་ཤེས་ན། །
གནས་ཟངས་མདོག་དཔལ་གྱི་རྩེ་མོ་ནས། །
རྔ་ཡབ་གླིང་གི་གནས་མཆོག་ནས། །
མ་རྒྱུད་མཁའ་འགྲོ་སེང་གདོང་མ། །
སེང་གདོང་མ་ཡི་སྤྲུལ་པ་ཡིན། ། །
རྩྭ་ཀུ་ཤའི་ནང་ནས་འཁྲུངས་ལེ་ཡིན། །
རྩྭ་ཀུ་ཤའི་ཨ་སྟག་ལྷ་མོ་ཟེར། ། །
མདའ་ཉག་ཕྲན་ཁ་ལོ་སྒྱུར་མི་ཡིན། །
ང་ཁྲོས་ན་སྲིན་པོ་མངོན་སུམ་ཡིན། །
མ་ཁྲོས་ལྷ་མོ་མཚན་བཟང་ཡིན། །
གནམ་ས་གཉིས་ལ་གྲགས་ལེ་ཡིན། །
གླུ་འདི་གླུ་ངོ་མ་ཤེས་ན། །
ང་ལྷ་མོའི་རྩ་རླུང་དྲུག་འགྱུར་རེད། །
ས་ག་མ་ཡུལ་ལ་ལེན་ལེ་མིན། །
གལ་ཆེ་ནས་ཁྱོད་ལ་ལེན་ལེ་ཡིན། །
ཉོན་དང་འདྲ་མ་འགའ་རེ་ཡོད། །
དུས་ད་ལོ་ཡ་མཚན་བྱ་བ་མང༌། །
ཕྱོགས་ཤར་ནས་རླུང་ནག་འཚུབས་ནས་ཐལ། །



570
བདུད་གླིང་གཡུལ་འགྱེད།
རི་མཐོ་དམན་མེད་པར་ཆར་རླུང་འཁྲིགས། །
དགྲ་འཇིགས་པའི་ངན་སྔགས་ཐ་ལ་ལ། ། །
བྱང་བདུད་ཡུལ་སྡུག་བསྔལ་ཐ་ལ་ལ། ། །
དུས་ད་ལོ་དུས་ཀྱི་གནམ་ལོ་ལ། །
ལུང་ཚོ་ཆེན་བརྒྱད་ཀྱི་བར་སྣང་ནས། །
གནམ་ལྕགས་ཐོག་དམར་འདྲ་ཨེ་བྱུང༌། །
བར་སྣང་ཁམས་དེ་མེ་ཡིས་ཁེངས། །
ས་གཞི་ཐམས་ཅད་ཡོམ་ཡོམ་བྱེད། །
རི་བོ་ཐམས་ཅད་འགུལ་འགུལ་བྱེད། །
བདུད་མཁར་རྩེ་དགུ་གཏོར་ནས་ཐལ། །
འབྲོང་ར་སྨུག་རྫོང་ཕྱེད་ཙམ་བཤིག ། །
བདུད་འབངས་མི་རྣམས་བརྒྱལ་ནས་ཐལ། །
བདུད་བློན་བེའུ་སྣ་ཁྲ་ཁོས། །
གནམ་ནས་མདའ་ཞིག་སླེབས་གདའ་ཟེར། །
མདའ་ཡིས་ཡི་གེ་འཁྱེར་གདའ་ཟེར། །
མེ་བཟས་གླུ་ལེན་བྱེད་གདའ་ཟེར། །
དཔྱད་དུས་བྱེད་མི་ཁྱོད་རང་འདྲ། །
ཁྱོད་དཔའ་བོ་གཞན་དང་མི་འདྲ་ལེ། །
ཁྲབ་རྨོག་འཁོར་གསུམ་ལུས་ལ་གསོལ། །
དཔའ་ཆས་ཡིད་དུ་འོངས་ལེ་བྱས། །
མགོ་དར་འཕྲུ་བྱ་རྒོད་ལྡིང་འདྲ་གཅིག །
ལུས་ལ་ཁྲབ་ཆེན་རྫ་རི་ཉིལ་འདྲ་གཉིས། །
ལྷམ་འཇའ་ཆེན་སྟག་མོ་ཤོར་འདྲ་གསུམ། །



ཨ་སྟག་ཕྱིང་སྔོན་གྲོགས་སུ་བཀུག
571
ལུས་ཕྲ་མོར་འཇིགས་གསུམ་བརྒྱན་ལེ་དེ། །
དུག་ཚེར་མ་མེ་ཏོག་འཁྲུངས་འདྲ་གདའ། །
མི་དངོས་ཡོད་ཡིན་ནམ་དངོས་མེད་ཡིན། །
རྟ་འོག་རྟ་བང་རྩལ་ཆེན་པོ་མ། །
མགྱོགས་འདོ་བ་གཞན་དང་མི་འདྲ་གདའ། །
ལུས་འབྱུང་གཞི་འཇའ་ཚོན་སྣ་ལྔས་བསྐོར། །
གཡས་ནས་དཔའ་བོ་བརྒྱ་ཚོས་བསྐོར། །
གཡོན་ནས་མཁའ་འགྲོ་འབུམ་གྱིས་བསྐོར། །
རྨིག་པ་བར་སྣང་སྟེང་ལ་གཡུགས། །
འདབ་ཆགས་བྱ་དང་མཉམ་ཆས་རེད། ། །
རྟ་དངོས་ཡོད་ཡིན་ནམ་དངོས་མེད་ཡིན། །
ཁྱོད་མི་རྟ་ས་འདིར་ལྷགས་ལེ་དེ། །
ས་གླིང་ནས་བྱང་ལ་ཡོང་ལེ་འདྲ། །
དོན་མེད་པར་སྲོག་དམར་སྐྱེལ་འདོད་འདྲ། །
དཔེ་བཞག་ན་འདྲ་མ་འདི་འདྲ་གདའ། །
ར་ཚེ་ཟད་འཕར་སྤྱང་སྒོ་ཁར་སླེབས། །
ཚེ་ཡོངས་ཟད་སྤྱང་ཚང་ནང་ལ་འཛུལ། །
འབུ་ཚེ་ཟད་གྲོག་མའི་སྒོ་ཁར་སླེབས། །
ཚེ་ཡོངས་ཟད་གྲོག་ཚང་ནང་ལ་འཛུལ། །
ཉོག་ཚེ་ཟད་འཁྱམ་ཕྲུག་བྱང་ལ་ཡོང་། །
ཚེ་ཡོངས་ཟད་སྲིན་པོའི་སྒོ་ཁར་མཆོངས། །
བྱང་དཔའ་མོའི་མདའ་མཚོན་འབེན་དུ་བྱུང་། །
ངའི་ལག་ཏུ་ཡོད་པའི་ལྕགས་ནག་མདའ། །



572
བདུད་གླིང་གཡུལ་འགྱེད།
གནམ་ལྕགས་ཐོག་དང་དབྱེར་མེད་ཡིན། །
དུས་དེ་རིང་དཔའ་བོ་ཁྱོད་ལ་ཡོད། །
མི་སྨུག་དགྲ་ལྷའི་གོ་མཚོན་ཅན། །
ངོ་གདོང་དུང་ཟླ་དཀར་ཆུང་མ། །
དགྲ་བོ་ཡིན་ནམ་ཤག་པོ་ཡིན། །
ཅི་ཡིན་བླ་བོ་དྲང་པོ་ཤོད། །
ང་ཀླུ་བཙན་རྒྱལ་པོའི་སྒོ་སྲུང་ལ། །
སྲོག་བདག་ཉིས་ཁྲི་དགུ་འབུམ་ཡོད། །
གདོན་འདྲེ་གཉིས་ཀྱི་དཔོན་མོ་ཡིན། །
བདུད་བློན་སུམ་བརྒྱ་དྲུག་ཅུའི་ནང་། །
སྨན་ང་ཡི་འགྲན་ཡ་གཅིག་ཀྱང་མེད། །
མདའ་ཨ་སྔོན་མཁའ་ལ་འཕངས་ཟེར་ན། །
མཐོ་ཉི་ཟླ་ཡིན་ཀྱང་ཐང་ལ་ཕབ། །
དབུས་རི་རྒྱལ་ཡིན་ཀྱང་ཐལ་བར་གཏོར། །
མདའ་སྔོ་མོ་མཚོ་ལ་འཕངས་ཟེར་ན། ། །
དམའ་རྒྱ་མཚོ་ཡིན་ཀྱང་སྐམ་ལ་འདོན། །
སྟོབས་ཆུ་སྲིན་ཡིན་ཀྱང་རྩ་མེད་གཏོང་། །
དུས་དེ་རིང་འཁྱམ་ཕྲུག་ཁྱོད་ལ་ཡོད། ། །
ཕྱི་རུས་པའི་བསེ་མཁར་བཤིག་ལེ་གཅིག །
ནང་རྣམ་ཤེས་མར་མེ་འདའ་ལེ་གཉིས། །
དེ་མ་བྱུང་ཟེར་ན་དཔའ་མོ་མིན། །
གོ་ན་རྣ་བའི་ནང་དུ་ཞོག །
མ་གོ་གླུ་ལ་འགྲེལ་བ་མེད། །



ཨ་སྟག་ཕྱིང་སྔོན་གྲོགས་སུ་བཀུག་
573
ཅེས་ཟེར་བ་དང་མདའ་ཞིག་སྤྲིངས་སོང་བ་གླིང་རྗེ་སྟོབས་ཀྱི་རྒྱལ་པོའི་
ཕུབ་མོ་སྦ་དཀར་ལེབ་ཆེན་གྱི་གཡས་ཟུར་ལ་ཐེབས་ཀྱང་། ལྷ་ཆེན་ཚངས་པའི་
ལྷ་དམག་དུང་ཕྱུར་བཅོ་བརྒྱད། གཉན་ཆེན་སྐུ་ ལྷའི་གཉན་དམག་དགུ་ཁྲི་
དགུ་འབུམ། ཀླུ་རྒྱལ་གཙུག་ནའི་ཀླུ་དམག་རྒྱ་མཚོ་ལུད་འདྲ། དགྲ་ལྷ་་་
གཉན་ སྟག་དམར་པོ། དགྲ་ལྷ་ཝེར་མ་སུམ་བརྒྱ་དྲུག་ཅུ་སོགས་ལྷ་ཀླུ་གཞི་
བདག་བཅས་པས་མདའ་ཤུབས་བླངས་ནས་གནོད་མ་བྱུང་རུང་། སྐྱེས་བུས་
འདོ་ཆེན་རྐྱང་རྒོད་ཀྱི་སྟེང་ནས་མགོ་མཇུག་ལོག་ཁུལ་གྱིས་ལྷུང་སོང་བ་དང་།
དཔའ་མོའི་བསམ་པར། ཡ་དེ་རིང་ གླིང་ཕྲུག་དེ་མདའ་འོག་ ཏུ་ ཤོར་ ཐལ།
ད་འཕོ་བ་རིམ་སྟོན་བྱས་ན་དགའ་ལེ་ཡོད་སྙམ་བཞིན་རྡོ་རྗེ་དཀྱིལ་ཀྲུང་ཞིག་
བྱས། འཕོ་བ་རིམ་སྟོན་བྱེད་པའི་སྐབས་དེར་ཝེར་མའི་ཚོགས་ཀྱིས་དཔའ་མོ་
བཟུང༌། གླིང་རྗེ་རྒྱལ་པོ་ཡར་བཞེངས་ནས། ཡ་མཚན་ཅན་གྱི་བུ་མོ་ཁྱེད།
མདའ་ཉག་ཕྲན་ཁ་ལོ་བསྒྱུར་བ་ལེགས། གཟུགས་འགུལ་མེད་ང་ཡི་མདུན་
སར་འདུག དཔའ་རྩལ་དྲུག་འགྲན་རྒྱུ་ཨ་བ་རེད། དེ་ཡིན་ཀྱང་ཁྱེད་ཡིན་
ལུགས་ལོ་རྒྱུས་ཀྱི་གླུ་འདི་ཉོན་ཨང་ཟེར་སེང་ཆེན་རྒྱལ་པོས་བཀའ་བཀོད་གླུ་ཞིག་
བཞེས་སོང་། །
གླུ་ཨ་ལ་ཐ་ལ་ཐ་ལ་རེད། །
ཐ་ལ་མོ་གླུ་ཡི་ལེན་ལུགས་རེད། །
གླུ་ཐེངས་གསུམ་ངག་གི་འགུག་ལུགས་རེད། །
སྐྱབས་ཆོས་དང་སངས་རྒྱས་དགེ་འདུན་གསུམ། །
གསོལ་བ་འདེབས་སོ་ཐུགས་རྗེས་གཟིགས། །
འགྲོ་དྲུག་ཆོས་ལ་འགྱུར་བར་ཤོག །
ས་འདི་དང་ས་ངོ་མ་ཤེས་ན། །
བྱང་རི་བརྒྱུད་རླུང་སྲིན་མར་གཤམ་རེད། །



574
བདུད་གླིང་གཡུལ་འགྱེད།
རྟ་ནག་ཐང་གི་ཡ་མཐའ་རེད། །
རྫ་ནག་ནག་པོའི་ཁུག་ཟུར་རེད། །
ཕོ་ང་འདྲ་ང་ངོ་མ་ཤེས་ན། །
ཤར་གླིང་དཀར་ནོར་བུའི་གདན་ས་ནས། །
སྐྱིད་ལྷང་ལྷང་ཁུ་བྱུག་འགྱུར་ས་ནས། །
གསུང་ཆོས་སྒྲ་འུར་འུར་སྒྲོག་ས་ནས། །
ཆོས་སངས་རྒྱས་གདན་ས་བར་བ་ནས། །
དཔའ་མི་འགྱུར་དགུང་ལ་གྲགས་ལེ་དེ། །
སྟོབས་མི་འགྱུར་གེ་སར་རྒྱལ་པོ་ཡིན། །
མིང་ངོ་མ་ནོར་བུ་དགྲ་འདུལ་ཟེར། །
བྱང་རི་བཞིའི་ཨ་སྟག་ལྷ་མོ་ཚོ། །
མདའ་ཉག་ཕྲན་ཁ་ལོ་སྒྱུར་མི་ཟེར། །
རང་ཕ་ཡུལ་སྐྱེ་ས་ལྷ་ཡུལ་ཟེར། །
མ་སེང་གདོང་མ་ཡི་སྤྲུལ་པ་ཟེར། །
བྱང་ལ་སྐྱེ་བ་བླངས་ལེ་ཟེར། ༽
ཀླུ་བཙན་ཕོ་འདྲེའི་སྒོ་སྲུང་ཟེར། །
ལས་མ་དག་སྐྱེ་ས་བདུད་ཡུལ་རེད། །
སྡིག་མ་དག་བདུད་ཀྱི་བློན་པོར་བསྐོས། །
དེ་རིང་ཉི་མའི་གདོང་གང་ལ། །
སངས་རྒྱས་སྒོ་ཁར་ཕེབས་པའི་དུས། །
ལས་ངན་མདའ་གྲིས་བསུ་བ་བྱས། །
བསྟན་བཅོས་ས་གཞིར་ཁྱབ་པའི་དུས། །
མ་དག་སྡིག་པའི་བྱ་བར་བརྩོན། །



ཨ་སྟག་ཕྱིང་སྔོན་གྲོགས་སུ་བཀུག
575 ་
གལ་ཆེའི་སྐུ་མགྲོན་སྒོ་ཁར་འབྱོར། །
ཞིམ་མངར་ཆང་གིས་མ་བསུས་པར། །
ང་རྒྱལ་གླུ་ལེན་མང་པོ་བྱེད། །
ཞེ་སྡང་ཉག་ཕྲན་ཁ་ལོ་བསྒྱུར། །
འཆི་ལམ་དམྱལ་བར་སོང་གདའ་བསམ། །
འཕོ་ལུང་མེད་ཀྱང་བླ་མར་རྫུས། །
ཡར་འདྲེན་རིམ་འགྲོ་ཨ་བ་རེད། །
ཤར་གླིང་དཀར་སྐྱེས་བུ་དོན་གྲུབ་ང༌། །
རྗེ་སངས་རྒྱས་སྟོང་གིས་མངགས་ལེ་རེད། །
སྔ་དྲོ་གསོད་པའི་བཤན་པ་རེད། །
ཕྱི་དྲོ་འདྲེན་པའི་བླ་མ་རེད། །
འགྲོ་དྲུག་འདྲེན་པའི་བླ་མ་རེད། །
ཡིན་ལེ་ཨེ་ཤེས་ཨ་སྟག་སྨན། །
དཔེ་བཞག་ན་འདྲ་མ་འདི་འདྲ་གདའ། །
མཐོ་ཟླ་བས་འོད་ལམ་བཟུང་ན་ཡང་། །
དགུང་ཉི་མས་འགྲིམ་ལམ་བཟུང་བའི་དུས། །
མཐོ་ཟླ་བ་འོད་མདངས་འཚེར་ས་མེད། །
ང་སངས་རྒྱས་བྱང་ལ་བྱོན་པའི་དུས། །
འདྲེ་ཁ་རྒོད་བྲོ་ར་འཁྲབ་ས་མེད། །
བདུད་སྲིན་པོ་མཆེ་བ་གཉེར་ས་མེད། །
དགྲ་ཤ་པ་གདོང་ཁར་ལྷགས་ན་ཡང་། །
མདའ་སྔོན་བརྒྱབ་གླིང་པའི་སྲོལ་ལ་མེད། །
སྡང་དགྲ་བོས་རང་ཚོད་མ་ཟིན་ན། །



576
བདུད་གླིང་གཡུལ་འགྱེད།
མདའ་ཕྱི་རྒྱུག་ཐར་བར་གཏོང་ལེ་མིན། །
ང་དེ་རིང་ཁྱེད་ལ་མདའ་ལེན་ཡོད། །
ཁྱེད་ལྷ་མོས་མདའ་ཁ་ཨེ་ལེན་ལྟ། །
མཐོ་གངས་དཀར་རྩེ་མོའི་དགུང་བརྒྱུད་ནས། །
ཟེར་ཉི་མས་འགྲིམ་ལམ་བཟུང་ཉིན་མོ། །
གངས་དཀར་ཡག་ཉི་མས་མ་ཞུར་ན། །
གངས་སེང་བཟང་པོ་ཡིན་ལེ་རེད། །
བྱུང་ལྷ་མོས་མདའ་ཁ་ལེན་པས་ན། །
ཁྱོད་དཔའ་མོའི་མིང་དོན་མཚུངས་ལེ་རེད། །
མ་སེང་གདོང་སྤྲུལ་པ་ངོ་མ་རེད། ། །
དེ་མིན་ན་ཐར་བར་གཏོང་ལེ་མིན། །
ལུས་འབྱུང་གཞི་ཐལ་བར་མ་བཏང་གོང་། །
ཀུན་ཕན་པའི་གཏམ་ཞིག་བཤད་ན་དགའ། །
བྱང་ཕོ་འདྲེའི་སྒོ་སྲུང་ཕྱི་ནང་གཉིས། །
ཆགས་ལུགས་མངགས་ལུགས་ཅི་འདྲ་ཡིན། །
ཁྱེད་དཔའ་མོར་ཕོ་འདྲེས་ཅི་འདྲ་མངགས། །
གཏམ་མ་གསང་བླ་བོ་དྲང་པོ་ཤོད། །
གཏམ་དང་མདའ་མོ་འདྲོང་ན་དགའ། །
ཚིག་དང་གཞུ་མོ་འགུག་ན་དགའ། །
དཔེ་བཞག་ན་འདྲ་མ་ཨེ་འདྲ་གདའ། །
སྨན་མོ་རབ་གཏམ་དེ་རྡོ་སྒོར་འདྲ། །
རྡོ་སྒོར་མོ་འགྱུར་བ་ཡོང་རབས་མེད། །
སྨན་མོ་འབྲིང་གཏམ་དེ་རྭ་ཅོ་འདྲ། །



ཨ་སྟག་ཕྱིང་སྔོན་གྲོགས་སུ་བཀུག་
577
རྭ་ཚ་གྲང་སྙམ་ན་གཅུས་རྒྱུ་ཡོད། །
སྨན་མོ་ཐའི་གཏམ་དེ་སྦ་དཀར་འདྲ། །
སྦ་ཉི་མས་དྲོད་ན་གར་སྒྲིམ་རེད། །
དེ་ཚོ་དཔའ་མོའི་བློ་ལ་ཆིངས། །
གོ་ན་རྣ་བའི་བདུད་རྩི་གྱིས། །
ཞེས་ གསུངས་ པར་ ཨ་ སྟག་ ལྷ་ མོས་ སྐྱབས་ སུ་ མཆིའོ་བླ་ མ་ རིན་ པོ་ ཆེ།
ཁྱེད་སངས་རྒྱུས་ཡིན་པ་ངས་མ་ཤེས། གདམས་ངག་བདུད་རྩིའི་དོན་མ་་་
རྟོགས། ལས་ངན་སངས་རྒྱས་ཕེབས་ལམ་བཀག ཞེ་སྡང་མདའ་མོ་ཁྱེད་ལ་
འཕངས། ད་ངར་མཐོལ་བཤགས་ཀྱི་གླུ་ཨེ་འདྲ་ཡོད་ཅེས་དཔའ་མོས་གླུ་ཞིག་
ཕུལ་ལོ། །
གླུ་ཨ་ལ་ཐ་ལ་ཐ་ལ་རེད། །
ཐ་ལ་མོ་གླུ་ཡི་ལེན་ལུགས་རེད། །
དུས་དེ་རིང་ལྷ་ཞིག་འབོད་ལེ་འདི། །
གནས་ཆོས་དབྱིངས་ཞིང་གི་ཕོ་བྲང་ནས། །
མ་རྒྱུད་རྡོ་རྗེ་ཕག་མོ་མཁྱེན། །
ཐུགས་ཡེ་ཤེས་སྤྱན་གྱིས་ང་ལ་གཟིགས། །
ལས་རབ་རྫོགས་པའི་ཞིང་ཁམས་ནས། །
ཡུམ་ཤེས་ཤེལ་དཀར་ལྷ་ཡི་སྒྲོལ། །
ཐུགས་མ་གཡེངས་ཨ་སྟག་གྲོགས་སུ་བྱོན། །
གནས་འོག་མིན་ཅན་གྱི་ཕོ་བྲང་ནས། །
མ་རྒྱུད་མཁའ་སྤྱོད་ལྷ་མོ་མཁྱེན། །
མ་མཁའ་སྤྱོད་ལྷ་མོས་ཁ་འཛིན་མཛོད། །
ཤར་གཡུ་ལོ་བཀོད་པའི་ཞིང་ཁམས་ནས། །



578
བདུད་གླིང་གཡུལ་འགྱེད།
མ་མཁའ་འགྲོ་སྡེ་ལྔས་ཐུགས་རྗེས་གཟིགས། །
དེ་རིང་ཨ་སྟག་གྲོགས་སུ་བྱོན། །
ས་འདི་ཡི་ས་ངོ་མ་ཤེས་ན། །
ཡར་ཁམས་བྱང་མའི་རི་བརྒྱུད་རེད། །
སྨན་ང་འདྲ་ང་ངོ་མ་ཤེས་ན། །
བྱང་ཕྱི་པའི་ཨ་སྟག་ལྷ་མོ་ཡིན། །
མ་སེང་གདོང་མ་ཡི་སྤྲུལ་པ་ཡིན། །
ང་རང་དགའ་བ་ལ་འཁྲུངས་ལེ་མིན། །
རྩྭ་ཀུ་ཤའི་ནང་ལ་འཁྲུངས་ལེ་ཡིན། །
ཡབ་ཆེན་ནམ་མཁའ་སྟོང་པ་ཡིན། །
ཡུམ་ཆེན་ས་གཞི་སྟོང་པ་ཡིན། །
སྟོང་གསུམ་གའུ་ཁ་སྤྲོད་ཡིན། །
རྩྭ་ཀུ་ཤའི་ཨ་སྟག་ལྷ་མོ་སྨན། །
བྱང་རི་བཞི་རྒད་པོས་གསོ་ཚགས་བྱས། །
ཕ་རི་བཞི་རྒད་པོ་འབྲོང་གིས་བསད། །
ཆུང་ཨ་སྟག་ཕོ་འདྲེ་རྒྱལ་པོས་བཟུང་། །
མཐའ་ཕོ་འདྲེའི་སྒོ་སྲུང་ནང་མར་བཞག །
བྱང་ཕོ་འདྲེ་ཀླུ་བཙན་རྒྱལ་པོ་ལ། །
སྒོ་སྲུང་མི་ཕྱི་ནང་བར་གསུམ་ཡོད། །
སྒོ་ཕྱི་ནས་ཐར་ཡང་བར་མི་ཐར། །
སྒོ་བར་ནས་ཐར་ཡང་ནང་མི་ཐར། །
སྒོ་སྲུང་མིར་མངགས་གཏམ་ཨེ་འདྲ་ཡོད། །
ཕོ་འདྲེ་ཀླུ་བཙན་རྒྱལ་པོ་ཡིས། །



579
ཨ་སྟག་ཕྱིང་སྔོན་གྲོགས་སུ་བཀུག
རྨ་ཁམས་གླིང་གི་ས་ཆ་ནས། །
ཨ་སྡུག་ཇོ་རུ་སླེབས་ཡོང་ཟེར། །
མེ་བཟའི་ར་མདར་རྩེབས་ལེ་ཟེར། །
མདའ་རྩེ་མཁའ་ནས་འཕང་འདྲ་དགོས། །
གྲི་རྩེ་བར་ནས་འཕྱར་འདྲ་དགོས། །
མདུང་རྩེ་ས་ནས་སྨྱུག་འདྲ་དགོས། །
མཐའ་བཞི་བཙན་སྲུང་བྱེད་དགོས་ཟེར། །
སྒོ་བཞི་དམ་སྲུང་བྱེད་དགོས་ཟེར། །
ལ་ཆེན་བྱང་གི་ཡུལ་གྲུ་འདིར། །
རང་དགའ་བ་ལ་འགྲོ་ས་མེད། །
མཁའ་ལ་བདུད་རླངས་ནག་པོ་འཁྲིགས། །
མདེལ་རྩེ་གློག་དམར་འཁྱུག་འདྲ་ཡོད། །
བར་ལ་འདྲེ་སྲིན་ནག་པོ་རྒྱུགས། །
གྲི་རྩེ་སེར་རྒོད་འབབ་འདྲ་ཡོད། །
ས་ལ་ཀླུ་བཙན་ནག་པོ་མྱུར། །
མདུང་རྩེ་གནམ་ལྕགས་ལྷུང་འདྲ་ཡོད། །
མགོ་ནག་མི་རྣམས་བཤས་ལ་ཕབ། །
མི་མགོ་སྐམ་པོས་རྩིག་པ་བརྩིགས། །
མི་རུས་དཀར་པོས་ཀ་གདུང་བཅོས། །
མི་པགས་དམར་པོས་ཐོག་འགེབ་བྱེད། །
ཤི་འདྲེ་ཕོ་ཡིས་ཤུར་ཀླུ་ལེན། །
གསོན་འདྲེ་མོ་ཡིས་བྲོ་ར་འཁྲབ། །
འཇིགས་སུ་རུང་བའི་ཡུལ་དང་ལས། །



580
བདུད་གླིང་གཡུལ་འགྱེད།
རྣ་ཐོས་ཙམ་གྱིས་སྐྱིད་གཡའ་བ། །
སྙིང་དམར་ཁ་ནས་འཕྱུར་རབས་བྱེད། །
མིག་མཐོང་ཙམ་གྱིས་ཞུམ་སྐད་བ། །
རྐང་ལག་ཚང་མ་འཁུམ་རབས་བྱེད། །
ཁྱེད་སྐྱེས་བུ་སྡུག་པོའི་ས་འདིར་བྱོན། །
སྐུ་ཚེ་སྲོག་མ་འཛེམས་བདུད་ཁར་ཕེབས། །
ཐུགས་འོ་བརྒྱལ་ཆེ་ཡང་འགྲོ་དོན་མཛད། །
སྐྱབས་སུ་མཆིའོ་སེང་ཆེན་དཔོན། །
དེ་རིང་བཀྲ་ཤིས་ཉི་མ་ལ། །
སངས་རྒྱས་དངོས་ཀྱི་ཞལ་རས་མཇལ། །
མ་རིག་བློ་རྨོངས་གསལ་ནས་ཐལ། །.
ལུས་ངག་ཡིད་གསུམ་ཁྱེད་ལ་འབུལ། །
གདམས་ངག་བདུད་རྩི་ཁྱེད་ལ་ཞུ། །
བཀའ་སྲུང་ཅི་སྒྲུབ་ང་ཡིས་ཞུ། །
དེ་རིང་གཏམ་གྱི་རྡོག་ཁ་ལ། །
ཁྱེད་སྐྱེས་བུ་དེ་ནས་ཡར་ལ་བྱོན། །
སྨན་ལྷ་མོས་སྣེ་འདྲེན་ཞུ་ལེ་ཡིན། །
གནས་རྫ་ལུང་གཉིས་ཀྱི་ནང་ལ་བྱོན། །
སྦྲ་དཀར་ནག་གཉིས་ཀྱི་གུར་ཞིག་ཕུབ། །
ཤེལ་རིན་ཆེན་བུམ་པ་ཆ་གསུམ་ཡོད། །
མ་མཁའ་འགྲོ་སྡེ་ལྔ་བཞུགས་ནས་ཡོད། །
འཇའ་འོད་ཟེར་ཕྱོགས་བཞི་འཕྲོས་ནས་ཡོད།
ནང་པད་མ་སྐྱེད་ཚལ་རབ་ཡངས་ལ། །



ཨ་སྟག་ཕྱིང་སྔོན་གྲོགས་སུ་བཀུག
581
རྩྭ་ཀུ་ཤར་འཁྲུངས་པའི་རྗེས་ཤུལ་ཡོད། །
མ་སེང་གདོང་འཁྲུངས་པའི་ལྟད་མོ་ཡོད། །
དེ་ནས་སེང་ཆེན་ཡར་ལ་བྱོན། །
རག་དཀར་རྫ་ཆེན་བར་མ་ལ། །
བདུད་གཡག་ཁམ་པ་རྭ་རིང་ཡོད། །
རྭ་རྩེ་མཁའ་ལ་ཐུག་འདྲ་ཡོད། །
ཕྱོགས་བཞི་ལ་སོ་བཙུགས་འདྲ་ཡོད། །
དེ་ནས་ཡར་ལ་བྱོན་པས་ན། །
བདུད་ལུང་རྫ་རི་ཉིལ་འདྲ་ལ། །
བྲེ་སེར་བླ་འབྲོང་ནག་པོ་ཡོད། །
བླ་འབྲོང་རྗེ་ནས་མཆོང་འདྲ་ཡོད། །
འབྲོང་རྭ་མེ་ལྕེ་མཆེད་འདྲ་ཡོད། །
དེ་ནས་ཡར་ལ་བྱོན་པས་ན། །
ལེབ་ཆེན་སྤང་གི་གཡས་ཟུར་ལ། །
བདུད་ལུག་ལྕགས་ཀྱི་རྨིག་པ་ཡོད། །
ལྕགས་རྨིག་ཐོག་དམར་ལྷུང་འདྲ་ཡོད། །
རྨིག་པར་མདའ་མཚོན་བསྐོར་འདྲ་ཡོད། །
བདུད་བླ་འབྲོང་རྒོད་ནག་པོ་གཅིག །
བདུད་གཡག་ཁམ་པ་རྭ་རིང་གཉིས། །
བདུད་ལུག་ལྕགས་ཀྱི་རྨིག་པ་གསུམ། །
དེ་རིང་བདུད་བླ་འདུལ་དུས་ཡིན། །
ལུག་རྫི་ཨ་ནུ་ཕྱིང་སྔོན་ཡིན། །
ཕྱིང་སྔོན་དཀར་ཕྱོགས་ཆོས་ལ་བསྒྱུར། །



582
བདུད་གླིང་གཡུལ་འགྱེད།
སྐྱེས་བུའི་དཔུང་རོགས་ཡོང་རབས་ཡོད། །
སེང་ཆེན་ཐུགས་ལ་དེ་ལྟར་བཞེས། །
ད་རུང་རིམ་བཞིན་ཞུ་རྒྱུ་ཡོད། །
ཅེས་གླུ་དེ་ལྟར་ཕུལ། སྟོབས་ཀྱི་རྒྱལ་པོས་འོ་ལེགས་སོ། བཀྲ་ཤིས་
པར་གྱུར་ཅིག་གསུངས་པ་དང་། ཨ་ སྟག་ལྷ་མོས་སྟོབས་ཀྱི་རྒྱལ་པོ་གདན་
འདྲེན་ཞུས་ནས་ལམ་དུ་ཞུགས། གང་ཞིག་ཏུ་སྦྲ་དཀར་ནག་གཉིས་ཀྱི་སྦྲ་གུར་
ཞིག་གི་འགྲམ་དུ་ཞབས་སོན། ཨ་ སྟག་གིས་རྒྱལ་པོ་སྦྲ་གུར་ནང་དུ་གདན་
དྲངས། སྦྲ་གུར་ནང་དུ་མ་མཁའ་འགྲོ་སྡེ་ལྔའི་སྐུ་རྟེན་ལ་ཡོན་ཆབ་དང་མར་
མེ་ཁྲ་ཐིང་ངེར་བཤམས་ཡོད་པ་གཟིགས་ནས་ཐུགས་རབ་ཏུ་མགུ། དེ་ནས་སྦྲ་
གུར་ཕྱིར་ཕེབས། སྦྲ་གུར་གྱི་མཐའ་འཁོར་དུ་ར་བ་ཆེ་བ། ན་ཁ་ཡངས་པ།
མེ་ཏོག་མཚར་བ། དྲི་ཞིམ་འཐུལ་བ་བཅས་ཀྱི་སྐྱིད་སྣང་ལྡན་པ་ཞིག་ཡོད།
ལྷག་པར་དུ་སྦྲ་གུར་གྱི་གཡས་ཟུར་དུ་འཇའ་འོད་ཆེམ་ཆེམ་བྱེད་པའི་ནང་རྩྭ་ཀུ་
ཤ་ཟིལ་པ་ཁྲུམ་མེར་ཡོད་པ་དང་། དེའི་དབུས་སུ་མ་སེང་གདོང་མའི་སྤྲུལ་པ་
ཨ་སྟག་ལྷ་མོ་འཁྲུངས་པའི་ཤུལ་ཁྲ་མེར་ཡོད་པ་གཟིགས། གེ་སར་ཐུགས་ཤིན་
ཏུ་དགྱེས་ནས་ཨ་སྟག་ལྷ་མོར་ན་རེ། ད་ཁྱེད་དཔའ་མོ་དཀར་ཕྱོགས་ཆོས་ལ་
སྒྱུར་བའི་རྟེན་འབྲེལ་གྱི་ཚོགས་འཁོར་ཆེན་པོ་ཞིག་གཏོང་དགོས་ཞེས་གསུངས།
ཨ་སྟག་གིས་སྐྱབས་སུ་མཆིའོ་སེང་ཆེན་རིན་པོ་ཆེ། དེ་རིང་རྟེན་འབྲེལ་
ཤིན་ཏུ་བཟང་། ད་ལྟ་འདིར་ཤ་ཆང་མེད་པས་ཚོགས་འཁོར་གཏོང་བ་དཀའ།
སྨན་ང་ཡང་སྐྱེས་བུ་ཁྱེད་ཀྱི་ཞལ་མཇལ་རྗེས་ཞི་བ་ལས་དྲག་པོ་ཞིག་ཨེ་ཡོང་
བསམ། དེ་རིང་ང་ཡིས་ཐོགས་པའི་མཚོན་ཆ་རྣམས་སྐྱེས་བུ་ཁྱེད་ལ་འབུལ་རྒྱུ་
ཡིན་ཞུས་པ་དང་མཉམ་དུ་མ་སེང་གདོང་མས་གཟུགས་དངོས་སུ་བསྟན་ནས་ཨ་
སྟག་ཁྱེད་ཞི་བར་བསྒྱུར་ན་ཁྱིམ་གྱི་ཇ་མ་ཞིག་ལས་སྟོབས་ཀྱི་རྒྱལ་པོའི་དཔུང་
རོགས་མི་ཡོང་། ཁྱེད་དཔའ་མོའི་མིང་དང་ཡང་མ་མཚུངས་གསུངས་ནས་ཞོ་



583
ཨ་སྟག་ཕྱིང་སྔོན་གྲོགས་སུ་བཀུག
འོ་མ་སོགས་དཀར་བཟས་ཕུན་སུམ་ཚོགས་པ་བཞེས་ནས་འཇའ་ཡལ་བར་ལྟར་
སོང་།
གེ་སར་དང་ཨ་སྟག་གིས་སེང་གདོང་མའི་བཀའ་ལུང་ལ་མངོན་པར་་་་
བསྟོད། ཁོང་གཉིས་ཀྱིས་ཞལ་གཅིག་ཏུ་མ་མཁའ་འགྲོའི་བཀའ་བཞིན་བྱའོ་
གསུངས་པ་དང་། དཀར་བཟས་ཡིད་ཚིམས་པ་གནང་ནས་ལྷན་ཅིག་ལམ་དུ་
ཞུགས། དེ་ནས་རིམ་བཞིན་ཡར་བྱོན་པས་རྫ་རི་སྨུག་པོ་ཞིག་གི་ཡར་གོང་ལ་
ཞབས་སོན། ཨ་ སྟག་གིས་མཛུབ་མོ་བཙུགས་ནས་ ས་ ཕ་ཁར་གཟིགས་དང་
ཞུས། གེ་སར་གྱིས་ཞལ་ཕར་བསྐོར་ནས་གཟིགས་པ་དང༌། བྲག་རི་མཐོན་
པོ་ནམ་མཁར་ཐུག་འདྲ། ཁ་ནག་པོ་མུན་པ་འཐིབས་འདྲའི་རི་འདབས་སུ་
འཇིགས་སུ་རུང་བའི་བདུད་གཡག་ཁམ་པ་རྭ་རིང་དེ་ཕར་རྒྱུག་ཚུར་རྒྱུག་གི་སུག་
སྒྲ་དི་རི་རི། མགོ་གཡུགས་རྭ་ཅོ་སྔོ་ཆེམ་ཆེམ། རྔ་ལྷོ་སྤྲིན་འཚུབ་འཚུབ།
ཁ་རླངས་སྨུག་པ་འཁྲིགས་འཁྲིགས། ངར་སྐད་གསུང་འབྲུག་གྲགས་གྲགས།
ལྕེ་དམར་གློག་དམར་འཁྱུག་འཁྱུག སུག་བཞི་སེར་རྒོད་ཡར་ཡར་བྱས་ནས་
ཤོར་ཡོང་བ་དང༌། སྟོབས་ཀྱི་གེ་སར་རྒྱལ་པོས། མདའ་མོ་ཞིག་མྱུར་དུ་
འཐེན་ནས་མདའ་ཁ་ སྤྲོད་པའི་སྐབས་དེར། ལྷ་རྟ་རྐྱང་རྒོད་ཀྱིས་ལ་མོར་་
འབྲོང་གཡག་དར་མ་ཞིག་ལ་སྤྲུལ་ནས་བདུད་གཡག་དང་རྭ་རྡུང་ཐུག སུག་
པ་སར་འདྲད་པས་རྡུལ་ཐལ་འཐུལ་འཐུལ། རྭ་རྩེར་མེ་སྟག་ཆེམ་ཆེམ་བྱེད་
བཞིན་རྭ་འཛིང་བྱེད་ པའི་སྐབས། གེ་སར་གྱིས་མདའ་མོ་ ཤ་བཟའ་ཁྲག་་་
འཐུང་དེ་སྤྲིངས་སོང་བས་བདུད་གཡག་གི་སྙིང་དཀར་ནག་གཉིས་ཀྱི་མཚམས་
སུ་ཕོག སྙིང་རྩ་དགུ་དུམ་མེར་བཅད། མདེའུ་རྩེ་རྒྱབ་ནས་དོན་ནས་རྒྱབ་
ཕྱོགས་ཀྱི་རྫ་རི་ ཐལ་བ་འཚུབ་བེར་གཏོར། ཡིན་ན་ཡང་བདུད་གཡག་དེ་་་
སྟོབས་ཆེ་བས་ཁྲག་རལ་འཛར་འཛར་ངང་ས་མཆོང་གནམ་མཆོང་གིས་གེ་སར་
དང་ཨ་སྟག་གི་གདོང་དུ་ཤོར་ཡོང་བ་དང་། དཔའ་མོས་མྱུར་དུ་མདའ་གཉིས་



584
བདུད་གླིང་གཡུལ་འགྱེད།
ལན་ མར་ སྤྲིངས་ པས་ དང་ པོ་ དེ་ བདུད་ གཡག་ གི་ ཚང་ རྭ་ སྨུག་ པོར་ ཕོག
གཉིས་པ་དེ་བདུད་གཡག་གི་མགོ་ཡར་ཐོད་དཔྲལ་བའི་གཞུང་ལ་ཐེབས་ནས་རྫ་
རི་ཉིལ་བ་ལྟར་ས་ལ་འགྱེལ། བདུད་གཡག་དེ་ངར་ཆེ་བས་ད་རུང་ཡར་ལངས་
ཡོང་བ་དང༌། ལྷ་རྟས་སྤྲུལ་བའི་འབྲོང་གཡག་རྒྱུགས་ནས་རྡུང་ཐེངས་གཅིག་
ལ་ཐག་རྒྱང་གསུམ་ཙམ་གཡུགས་ནས་དྲན་མེད་དུ་སོང་།
འགྲན་མེད་གེ་སར་རྒྱལ་པོ་དང་ཨ་སྟག་ལྷ་མོ་གཉིས་མར་ཨ་སྟག་གི་འདུག་
གུར་དུ་ཕྱག་ཕེབས། ཨ་སྟག་གིས་གསོལ་ཇ་ལེགས་པར་ཕུལ་ནས་ངའི་ཕ་རི་
བཞི་འབྲོང་གིས་བསད། ཤ་ལན་ལེན་པའི་ཆེད། ངས་ད་བར་འབྲོང་བྲེ་
སེར་མང་པོར་ཐོད་མདའ་ སྤྲད་པ་ཡིན་པས། ཤ་ལན་འཕྲོད་ཨེ་ཡོད་ཞུས།
གེ་སར་གྱིས་དཔའ་མོ་ཁྱེད་ཀྱིས་འབྲོང་མང་པོ་བསད་རུང༌། ཤ་ལན་ལེན་ཐུབ་
མེད་གསུངས། ཨ་སྟག་གིས་ཅི་ལགས་ཞུས། གེ་སར་གྱིས་ཞལ་འཛུམ་ཙམ་
གནང་ནས་ཕ་རི་བཞི་རྭ་རྩེར་འདྲེན་མཁན་ཁྱེད་ཀྱི་སྒོ་ཁར་ཡོད་པ་བདུད་འབྲོང་
དེ་རེད་ཅེས་གསུངས། ཨ་སྟག་ཡིད་ཆེས་མ་ཆེ་བར་དེ་ཡིན་མི་སྲིད་ཅེས་ཞུས།
གེ་སར་གྱིས་ཨ་སྟག་ཁྱེད་ཞིབ་པར་ལྟོས་དང་ཤེས་ཡོང་གསུངས། ཨ་སྟག་གིས་
རྒྱལ་པོའི་བཀའ་བཞིན་བྱས་པས་བདུད་འབྲོང་གི་རྭ་རྩེར་ཁྲག་ཤུལ་དང་། ཕ་
རི་བཞིའི་ཕྱུ་གོས་དཀར་པོ་ལྷེབ་ཙམ་ ཞིག་རྭ་རྩེར་འདུག་པ་མཐོང་ བ་དང༌། །
ཁོང་ཁྲོའི་མེ་ལྕེ་སྙིང་ཁ་ནས་འབར། ངར་རྒོད་ཀྱི་དུ་བ་ཁ་ནས་འཕྱུར། བ་
དན་མདུང་དམར་ རྩེ་ དགུ་ མྱུར་དུ་ ཐོགས་ནས་ བདུད་ འབྲོང་གི་སར་ རྒྱུགས།
བདུད་འབྲོང་གིས་དེ་རིང་དཔའ་མོས་ཤ་ལན་ལེན་ཐག་ཆོད་རེད་བསམ་ནས་གློ་
བུར་དུ་ཕོ་རོག་ནག་ཆུང་ཞིག་ལ་སྤྲུལ་ནས་ཕྱིར་བྲོས་པ་དང་། དཔའ་མོས་ལ་
མོར་འདོ་རྟ་རག་དཀར་ལྡིང་ཤེས་ཀྱི་གོང་དུ་བུད་ནས་མཇུག་ཏུ་བཤར།
གེ་སར་སྟོབས་ཀྱི་རྒྱལ་པོས་ལྷ་རྟར་མིག་བརྡ་ཞིག་གནང་བ་དང༌། ཁོང་
མི་རྟ་གཉིས་སྐད་ཅིག་ཏུ་རྒྱ་ཁྲ་དཀར་ཆུང་ཞིག་ལ་སྤྲུལ་ནས་རྗེས་དེད་ཀྱིས་རྟིང་



ཨ་སྟག་ཕྱིང་སྔོན་གྲོགས་སུ་བཀུག
585
ཟིན་གྲབས་བྱེད་སྐབས། ཕོ་རོག་ནག་ཆུང་གིས་སླར་ཡང་བདུད་འབྲོང་དུ་
ཚུར་སྤྲུལ་ནས་རི་ཀླུང་མེད་པར་རྒྱུགས་པ་དང༌། གེ་སར་གྱིས་དངོས་མེད་ཀྱི་
མདའ་ཞིག་སྤྲིངས་སོང་བས་བདུད་འབྲོང་གི་རྭ་རྩེར་ཕོག་ནས་མེ་སྟག་འཚེར།
བདུད་འབྲོང་མགོ་ཡུར་འཁོར་ནས་སར་འགྲིལ། དཔའ་མོས་མདུང་དམར་
ལག་ཏུ་ཐོགས། ཀི་ཤར་ལིང་ངེར་ཤོར་ཡོང་། བདུད་འབྲོང་རྔ་མ་ཟིང་ངེར་
ཡར་ལངས་ནས་ཐལ་བ་འཚུབ་བེར་སླར་ཡང་བྲོས། དཔའ་མོས་དེ་མ་ཉིད་དུ་
མདའ་ཞིག་འཕངས་སོང་བས་བདུད་འབྲོང་གི་སོག་མཚམས་སུ་ཕོག་ནས་ནག་
ལོང་ངེར་སར་འགྲིལ་ཡང་། བདུད་འབྲོང་ངར་ཆེ་བས་ཡར་ལངས། འཐེང་
འགྲོས་བྱེད་བཞིན་དཔའ་མོའི་གདོང་ཁར་རྒྱུགས་ཡོང་། དཔའ་མོས་མདུང་
དམར་གནམ་ ལྕགས་མྱུར་དུ་ཐོགས་ནས་བདུད་འབྲོང་གི་གདོང་དུ་མཆོངས།
བདུད་འབྲོང་རྒྱུག་ཆེ་བས་སྐད་ཅིག་ཙམ་ལ་དཔའ་མོའི་མདུན་དུ་ཤོར་ནས་རྭ་
རྩེར་འདྲེན་ཉེན་ཆེ་བའི་སྐབས། གེ་སར་རྒྱལ་པོས་གློ་བུར་དུ་རལ་གྲི་དྲངས་
ནས་གཡུགས་ཐེངས་མ་གཅིག་ལ་བདུད་འབྲོང་གི་སུག་ལག་གཉིས་པོ་དུམ་མེར་
བཅད་སོང་བས་བདུད་འབྲོང་དེ་མ་ཉིད་དུ་ཁ་སུབ་ལོག དཔའ་མོས་སྐབས་
དེར་མདུང་དམར་རྩེ་དགུ་བདུད་འབྲོང་ལ་བཙུགས་པ་དང་། བདུད་འབྲོང་
གི་སྙིང་ཁར་ཟུག་ནས་རྐང་འཁྲབ་ལག་འཁྲབ་བྱེད་པ་ལས་ཡར་ལངས་མ་ཐུབ་པ་
དང༌། ཇ་ཡུན་གསུམ་ཙམ་ལ་དཔའ་མོས་འབྲོང་རོ་བཤས་ནས་ཤ་ཁྲག་རུས་
གསུམ་གཅན་གཟན་དང་བྱ་ཁྱིར་སྤྲད། བདུད་འབྲོང་གི་སྙིང་ཤ་དང་སྙིང་
ཁྲག་ཁུར་ནས་འགྲན་མེད་གེ་སར་རྒྱལ་པོ་དང་ལྷན་ཅིག་སླར་ཡང་དཔའ་མོའི་
འདུག་གུར་དུ་ཕྱིར་ལོག །
ཁོང་ རྣམ་ གཉིས་ གསོལ་ཆས་ ཚིམས་ པར་ གནང་ ནས་ སྐུ་ ངལ་ གསོས།
སང་གི་ཞོགས་པ་ཉི་མ་ཤར་བ་དང་། དཔའ་མོས་འགྲན་མེད་གེ་སར་རྒྱལ་
པོར་གསོལ་ཆས་ལེགས་པར་བཏེགས་པ་དང་། ཁ་སང་རྒྱལ་པོ་ཁྱེད་ཀྱིས་ང་



586
བདུད་གླིང་གཡུལ་འགྱེད།
དཀར་ཕྱོགས་ཆོས་ལ་སྒྱུར་བའི་རྟེན་འབྲེལ་གྱི་ཚོགས་འཁོར་ཆེན་པོ་ཞིག་གཏོང་
གི་གསུངས། དེ་རིང་འདིར་བདུད་འབྲོང་གི་སྙིང་ཤ་དང་སྙིང་ཁྲག་ཡོད་པས་
དེས་ཚོགས་ཀྱི་ཤ་ཆང་ཨེ་མཛད་ཅེས་ཞུས་པས་གེ་སར་རྒྱལ་པོས་འོ་ལེགས་སོ།
དེ་རང་བྱེད་དོ་གསུངས་ནས་རྟེན་འབྲེལ་གྱི་ཚོགས་འཁོར་རྒྱ་ཆེན་པོ་ཞིག་བཏང་
བ་དང༌། སློབ་དཔོན་པད་འབྱུང་། ལྷ་ལྕམ་མན་ད་ར་བ། མཁའ་འགྲོ་ཡེ་
ཤེས་མཚོ་རྒྱལ། མ་སེང་གདོང་མ་སོགས་མཁའ་འགྲོ་དང་དགྲ་ལྷ། དཔའ་
བོ་དཔའ་མོ་གྲངས་ལས་འདས་པ་ཁ་བ་འབབ་འབབ། བུ་ཡུག་འཚུབ་འཚུབ་
ཀྱིས་ཚོགས་འཁོར་ལ་ཕེབས་ནས་རབ་གནས་དང་། དབང་བསྐུར་ལེགས་པ་
མཛད། དཔའ་མོའི་སྦྲ་གུར་དེ་དཀར་ཕྱོགས་ཀྱི་གཞལ་ཡས་ཁང་དུ་བསྒྱུར།
དཔའ་མོར་ཡང་དབང་བསྐུར་དང་བྱིན་རླབས་གནང་ནས་ཟག་མེད་ཏིང་ངེ་
འཛིན་གྱི་དབང་ཐོབ། བྱང་ཆུབ་ཀྱི་སེམས་བསྐྱེད། འགྲོ་བ་རིགས་དྲུག་ཡར་
འདྲེན་གྱི་འཕྲིན་ལས་ལ་ལྷག་པར་དགའ་བར་བསྒྱུར། །
སང་གི་ཉི་མ་སྔ་ཤར་ཐོག འགྲན་མེད་རྒྱལ་པོའི་བཀའ་ལྟར་འདོ་རྟ་
རག་དཀར་ལྡིང་ཤེས་ལ་སྒ་སྲབ་བསྟད་ནས་གོང་དུ་བུད། བྱ་འཕུར་བ་ལྟར་
བདུད་ཀྱི་ལུག་རྫི་ཨ་ཕོ་ཕྱིང་སྔོན་གྱི་སར་སོང༌། ཉིན་དགུང་ཙམ་ལ་དཔའ་མོ་
ཕྱིང་སྔོན་སར་འབྱོར་བ་དང་། ཕྱིང་སྔོན་གྱིས་ཡ་བུ་མོ་ཁྱེད་ཡོང་དོན་ཅི་ཡིན་
དྲིས་པས་དཔའ་མོས་ཁྱོད་ཉོན་དང་འདྲ་མ་འདི་འདྲ་ཡོད་ཟེར་ནས་དཔའ་མོས་
ཕྱིང་སྔོན་ལ་གླུ་འདི་འདྲ་ཞིག་བླངས་སོ། །
ཨོཾ་མ་ཎི་པདྨ་ཧཱུྃ། །
གླུ་ཨ་ལ་ཐ་ལ་ཐ་ལ་རེད། །
ཐ་ལ་མོ་གླུ་ཡི་ལེན་ལུགས་རེད། །
གླུ་ཐེངས་གསུམ་ངག་གི་འགུག་ལུགས་རེད། །
དུས་དེ་རིང་ལྷ་ཞིག་འབོད་ལེ་འདི། །
༧



ཨ་སྟག་ཕྱིང་སྔོན་གྲོགས་སུ་བཀུག
587
དག་པ་ལྷ་ཡི་ཞིང་ཁམས་ནས། །
ལྷ་ཆོས་སྐུ་ལོངས་སྐུ་སྤྲུལ་སྐུ་གསུམ། །
བྱིན་རླབས་ཅན་གྱི་ལྷ་གསུམ་མཁྱེན། །
གནས་ཟངས་མདོག་དཔལ་གྱི་རྩེ་མོ་ནས། །
རྔ་ཡབ་གླིང་གི་གནས་མཆོག་ནས། །
ནང་པད་མ་འོད་ཀྱི་གཞལ་ཡས་ནས། །
རྗེ་རིག་འཛིན་པད་མ་ཐོད་ཕྲེང་ཁྱེད། །
མཁའ་འགྲོ་བྱེ་བ་འབུམ་གྱིས་བསྐོར། །
དེ་རིང་བུ་མོའི་ཁ་འཛིན་མཛོད། །
ས་འདི་ས་ངོ་མ་ཤེས་ན། །
ནག་པོ་བདུད་ཀྱི་ས་ཆ་རེད། །
བདུད་ལུང་མུན་པ་ཆུ་འཁྲིགས་ཟེར། ། །
ང་འདྲ་ང་ངོ་མ་ཤེས་ན། །
བྱང་ཕྱི་བའི་ཨ་སྟག་ལྷ་མོ་ཟེར། །
ཁ་སང་ཉི་མ་འགའ་ཡི་སྔོན། །
རྫ་རི་སྨུག་པོའི་མར་གཤམ་ལ། །
ཡ་མཚན་ལྟད་མོ་ཨེ་འདྲ་གདའ། །
སྟེང་ནས་འཇའ་འོད་གུར་ཁང་ཕུབ། །
བར་ནས་མེ་ཏོག་ཆར་པ་འབབ། །
འོག་ནས་དྲི་ཞིམ་སྤོས་དཀར་འཐུལ། །
སྐྱིད་མར་གཤམ་ནམ་མཁའ་ཡངས་པ་ལ། །
རྐྱང་ཕོ་རྐྱང་མང་པོས་གཡས་ནས་བསྐོར། །
མོ་རྐྱང་མང་པོས་གཡོན་ནས་བསྐོར། །



588
བདུད་གླིང་གཡུལ་འགྱེད། །
རྐྱང་ཕྲུག་དུ་མས་མཐའ་ནས་བསྐོར། །
ཁ་དཀར་རྐྱང་གི་དཀྱིལ་དབུས་ལ། །
ཁྱད་པར་ཅན་གྱི་རྟ་ཞིག་གདའ། །
ལྷ་རྟ་རྐྱང་རྒོད་ཟེར་ལེ་གདའ། །
རིན་ཆེན་གསེར་སྒ་གསོལ་བའི་སྟེང་། །
གཞལ་མེད་འོད་ཀྱི་འཇའ་གུར་ཕུབ། །
འཇའ་འོད་འཁྲིགས་པའི་གུར་ཁང་ནང་། །
འགྲན་མེད་སྐྱེས་བུའི་བཞིན་མདངས་འཚེར། །
གཡས་ནས་དགྲ་ལྷ་བརྒྱ་ཚོས་བསྐོར། །
གཡོན་ནས་མཁའ་འགྲོ་འབུམ་གྱིས་བསྐོར། །
མཐའ་ནས་ཞི་ཁྲོ་དམ་པས་བསྐོར། །
བླ་མེད་སྐྱེས་བུ་རིན་པོ་ཆེ། །
མི་སྨུག་མཆོང་གི་སྐུ་མདོག་ཅན། ། །
སྤྱན་རྩ་བྱུ་རུའི་དམར་མདངས་ཅན། །
ཚེམས་དཀར་དུང་གི་ཕྲེང་རྡོག་ཅན། །
ཧེ་རུ་ཀ་ཡིས་མཛེས་པར་མཛད། །
སྐུ་སྟོད་ལྷ་རིས་ཁྱུགས་སེ་ཁྱུག །
གོང་མ་ལྷ་ཡི་ཐུགས་སྲས་འདྲ། ། །
སྐུ་སྐྱེད་གཉན་རིས་ཁྱུགས་སེ་ཁྱུག །
བར་མ་གཉན་གྱི་བཙན་སྲས་འདྲ། །
སྐུ་སྨད་ཀླུ་རིས་ཁྱུགས་སེ་ཁྱུག །
འོག་ཕྱོགས་ཀླུ་ཡི་ནོར་སྲས་འདྲ། །
ལྷ་ཀླུ་གཉན་གྱི་མངགས་ལེ་འདྲ། །



ཨ་སྟག་ཕྱིང་སྔོན་གྲོགས་སུ་བཀུག
589
འགྲོ་དྲུག་འདྲེན་པའི་བླ་མ་འདྲ། །
སྡང་དགྲ་ཕབ་པའི་བཤན་པ་འདྲ། །
མགོ་ནག་མི་ཡི་རྒྱལ་པོ་འདྲ། །
ཞལ་མཇལ་བ་ཙམ་གྱིས་དད་པ་བྱུང༌། །
གསུང་ཐོས་པ་ཙམ་གྱིས་བྱང་སེམས་སྐྱེས། །
དེ་རིང་ཨ་ཕོ་ཕྱིང་སྔོན་ཁྱེད། །
སྐྱབས་གནས་སྐྱེས་བུ་ཁོང་ལ་ཞུས། །
སྐྱབས་ཞུས་ན་སངས་རྒྱས་སྐུ་དངོས་རེད། །
ཡིད་བསྒོམ་ན་རྩ་བའི་བླ་མ་རེད། །
ཚེ་ཕྱི་མ་ལམ་སྟོན་མཛད་མི་རེད། །
སྐྱེ་བ་མི་ལུས་ཐོབ་པ་ལ། །
དམ་པའི་ཆོས་ཤིག་བྱས་ན་བསམ། །
འདི་ཕྱིའི་ཕན་ཡོན་འགྲུབ་ན་བསམ། །
ཅི་བྱེད་ཕྱིང་སྔོན་བསམ་བློ་ཐོངས། །
ཞེས་གླུ་མཇུག་རྫོགས་པ་དང༌། གཞུ་ག་དར་བློན་ཕྱིང་སྔོན་གྱིས་ཡ་་་
དཔའ་མོ་ཁྱེད་ཀྱིས་གསུངས་པའི་སྐྱེས་བུ་དེ་གླིང་རྗེ་སྟོབས་ཀྱི་རྒྱལ་པོ་ཡིན་ལེ་
འདྲ། སྐྱེས་བུ་ཁོང་ད་ལྟ་གང་དུ་བཞུགས་ཡོད་མེད་གསལ་པོ་ཞིག་གསུང་་
རོགས། ལ་ཆེན་ཁ་སྔོན་བདུད་ཡུལ་ལ་མདའ་ཞིག་སླེབས་སོང་། མདའ་དེ་
གླིང་རྗེ་གེ་སར་རྒྱལ་པོས་མངགས་ལེ་འདྲ་བསམ་ནས་ཤིན་ཏུ་དགའ་པོ་བྱུང་།
ད་ལ་མོར་གླིང་རྗེ་མཇལ་རྒྱུ་བྱུང་ན་ཅི་མི་རུང་བསམ། སྔོན་དུ་དཔའ་མོ་ཁྱེད་
ང་ལ་སྐྱེས་བུའི་བྱིན་རླབས་འདྲ་གནང་རྒྱུ་ཨེ་ཡོད་ཟེར། དཔའ་མོས་སྐྱེས་བུས་
གནང་བའི་ཟག་མེད་བདུད་རྩིའི་རིལ་བུ་ཞིག་སྤྲད་པས་ཕྱིང་སྔོན་གྱིས་བཟས་པ་
དང་། ལུས་གྲིབ་དག རིག་རྨོངས་གསལ། བྱང་སེམས་ཐོབ། ཕྱིང་



590
བདུད་གླིང་གཡུལ་འགྱེད།
ནན
སྔོན་གྱིས་དེ་རིང་བདུད་ཀྱི་བར་ཆད་ཐམས་ཅད་བསལ་སོང་ཟེར།
དཔའ་མོས་ཡ་ལེགས་སོ། ད་ང་གཉིས་སྐྱེས་བུ་མཇལ་བར་འགྲོ་ཟེར་
ནས་རིམ་བཞིན་སོང་། ཡར་ཙམ་ལ་སྤང་ལེབ་ཆེན་ཞིག་གི་གཡོན་ཟུར་དུ་རྡོ་
ཕོང་ཆེན་པོ་ཞིག་ཡོད་པའི་གཡས་ཟུར་ནས་རྟ་དཀར་མི་དཀར་གཅིག་ཁྲ་འཁྱིལ་
ལེར་བྱོན། དཔའ་མོས་འགྲན་མེད་སྟོབས་ཀྱི་རྒྱལ་པོ་ཕེབས་བྱུང་ཟེར། ཕྱིང་
སྔོན་གྱིས་མགྱོགས་མྱུར་སྐུ་མདུན་དུ་སོང་། ཕྱག་དུ་མ་འབུལ་བཞིན་འགྲན་
མེད་རྒྱལ་པོ་ཁྱེད་ཀྱི་མཚན་སྙན་གང་སར་གྲགས། ཡིན་ན་ཡང་ང་རང་བསོད་
ནམས་དམན་པས་དེ་སྔ་རྣ་ཐོས་ལས་མིག་མཐོང་མེད། དེ་རིང་སྐུ་མངོན་སུམ་
མཇལ་བ་བཀའ་དྲིན་ཆེ། སྐྱབས་སུ་མཆིའོ་ཡང་ཡང་ཞུས། འགྲན་མེད་གེ་
སར་རྒྱལ་པོས་འོ་ལེགས་སོ། ཨ་ནུ་ཕྱིང་སྔོན་ཁྱེད་ཀྱིས་ངའི་གཏམ་འདི་ཉོན་
ཨང་གསུངས་ནས་གླུ་འགག་མེད་རྡོ་རྗེའི་རང་སྒྲ་ལ་དྲངས་ནས་འདི་སྐད་ཅིག་
བཞེས་སོ། །
ཨོཾ་མ་ཎི་པདྨ་ཧཱུྃ། །
གླུ་ཨ་ལ་ཐ་ལ་ཐ་ལ་རེད། །
ཐ་ལ་མོ་གླུ་ཡི་ལེན་ལུགས་རེད། །
གླུ་ཐེངས་གསུམ་ངག་གི་འགུག་ལུགས་རེད། །
དུས་དེ་རིང་ལྷ་ཞིག་འབོད་ལེ་འདི། །
ལྷ་ཆོས་སྐུ་ལོངས་སྐུ་སྤྲུལ་སྐུ་གསུམ། །
བྱིན་རླབས་ཅན་གྱི་ལྷ་གསུམ་མཁྱེན། །
ས་འདི་ཡི་ས་ངོ་མ་ཤེས་ན། །
ཡར་ཁམས་བྱང་མའི་རི་བརྒྱུད་རེད། །
རྐྱང་དཀར་ཐང་ཆེན་བར་མ་རེད། །
ཕོ་ང་འདྲ་ང་ངོ་མ་ཤེས་ན། །



ཨ་སྟག་ཕྱིང་སྔོན་གྲོགས་སུ་བཀུག
591
དཔའ་མི་འགྱུར་འཛམ་གླིང་གེ་སར་ཟེར། །
གླུ་འདི་ཡི་གླུ་ངོ་མ་ཤེས་ན། །
རྩ་ལ་འགག་པ་མེད་པའི་གླུ། །
རྩ་རླུང་རང་དབང་ཐོབ་པའི་གླུ། །
གླུ་བརྡ་འགག་མེད་རང་སྒྲ་ཡིན། །
ད་ཉོན་དང་འདྲ་མ་འདི་འདྲ་ཡོད། །
ཡར་ཁམས་བྱང་མའི་རི་བརྒྱུད་ལ། །
སྟོབས་མངའ་ཐང་འཛོམས་པ་མི་གསུམ་གདའ། །
བྱང་ཕྱི་བའི་ཨ་སྟག་ལྷ་མོ་གཅིག །
གླིང་ཨ་སྐྱིད་མེ་བཟའ་འབུམ་སྒྲོན་གཉིས། །
གཞུ་ག་དར་བློན་པོ་ཕྱིང་སྔོན་གསུམ། །
མངའ་ཐང་སྟོབས་འབྱོར་ཆེ་ལེ་རེད། །
དཔའ་ངར་རྩལ་དྲུག་འཛོམས་ལེ་རེད། །
ཤེས་རིག་བློ་ཁ་ཡངས་ལེ་རེད། ། །
དོན་ཆེན་ཇུས་འགོ་འདོན་མི་རེད། །
ཁྱེད་གསུམ་བྱུང་ལ་གནས་ན་ཡང་། །
སྐྱེ་ས་བྱང་ཡུལ་འདི་ན་མིན། །
ཁྱེད་གསུམ་བདུད་བློན་བསྐོས་ན་ཡང་། །
བློ་ཁ་ཆོས་ལ་དཀར་ལེ་ཡིན། །
བྱུང་གི་ཨ་སྟག་ལྷ་མོ་ཁོང་། །
སེང་གདོང་མ་ཡི་སྤྲུལ་པ་ཡིན། །
བྱང་སྡེ་ཕྱེད་ཙམ་ཁོང་གིས་བཟུང་། །
ག་དར་ཨ་ནུ་ཕྱིང་སྔོན་ཁྱེད། །



592
བདུད་གླིང་གཡུལ་འགྱེད།
གྲུབ་ཆེན་བརྒྱད་ཅུའི་བར་མ་ཡིན། །
བྱང་ཡུལ་ཕྱེད་ཙམ་ཁྱེད་ཀྱིས་བཟུང་། །
ཨ་སྐྱིད་མེ་བཟའ་འབུམ་སྒྲོན་ཁོང་། །
ཕག་མོ་དམར་ཆུང་སྤྲུལ་པ་ཡིན། ། །
བདུད་ཀྱི་རྒྱལ་གཞིས་གཙོ་བོ་བཟུང་། །
ཁྱེད་གསུམ་ང་ཡི་དཔུང་རོགས་ཡིན། །
དཀར་ཕྱོགས་སྐྱོང་བའི་ཕོ་ཉ་ཡིན། །
ནག་པོ་བདུད་ཀྱི་ཁ་གནོན་ཡིན། །
དེ་རིང་གཏམ་གྱི་རྡོག་ཁ་ལ། །
ཕོ་འདྲེ་ཀླུ་བཙན་རྒྱལ་པོ་དེ། །
དཀར་ཕྱོགས་བསྟན་པ་སྣུབ་མི་རེད། །
ནག་ཚོགས་བསྟན་པ་འཛུགས་མི་རེད། །
དབུ་ནག་བཤས་ལ་ཕབ་མི་རེད། །
མི་ཁྲག་ཆང་རག་བྱེད་མི་རེད། །
མི་ཤ་སྟོན་མོ་གཏོང་མི་རེད། ། །
མི་རུས་ཁྱུར་མིད་བྱེད་མི་རེད། །
ག་དར་ཨ་ནུ་ཕྱིང་སྔོན་ཁྱེད། །
སྐྱེ་བ་རོང་ཡུལ་མཐིལ་ལ་བླངས། །
ཁྲི་དམར་རྒྱལ་པོའི་ཐུགས་སྲས་རེད། །
མཐའ་མ་ཕྱིང་སྔོན་བདུད་ཀྱིས་བཟུང་། །
ཕོ་འདྲེ་བདུད་ཀྱི་ལུག་རྫིར་བཞག །
བདུད་ལུག་ལྕགས་ཀྱི་རྨིག་པ་དེ། །
ཕོ་འདྲེ་བདུད་ཀྱི་བླ་གནས་རེད། །



ཨ་སྟག་ཕྱིང་སྔོན་གྲོགས་སུ་བཀུག
593
མཚོ་སྐྱོང་ཕྱིང་སྔོན་ཁྱེད་ཀྱིས་བྱས། །
བཟང་པོའི་ལས་ཤིག་རེད་གདའ་བསམ། །
བདུད་ལུག་ལྕགས་ཀྱི་རྨིག་པ་དེར། །
བླ་སྲོག་གནས་ལུགས་ཅི་འདྲ་ཡོད། །
ཕོ་འདྲེའི་བླ་འཁོར་ཅི་འདྲ་ཡོད། །
ཕོ་འདྲེར་ཐོད་མདའ་སྤྲོད་པ་ལ། །
སྔོན་དུ་བླ་གནས་ཕབ་དགོས་རེད། །
དེ་རིང་གླིང་རྗེ་རྒྱལ་པོ་ང་། །
དགྲ་ལྷའི་གོ་མཚོན་སྣ་དགུ་གསོལ། །
རྩ་རླུང་འཕྲུལ་གྱི་རྟ་ཕོ་བཞོན། །
ཆེད་དུ་བདུད་ཀྱི་ཡུལ་ལ་ཡོང་། །
དཔེ་བཞག་ན་འདྲ་མ་ཨེ་འདྲ་གདའ། །
ཆུ་སྲིན་རྒྱ་མཚོའི་གཏིང་ནས་འཁྱུག །
དཀར་ཡག་གངས་རིར་སྐོར་བ་བྱས། །
གངས་སེང་གཡུ་རལ་འགོག་འདོད་རེད། །
སྲིད་པའི་གངས་རི་བཟུང་འདོད་རེད། །
དམར་ཡག་རྒྱ་སྟག་ནགས་ནས་མཆོངས། །
རྫ་གཡའ་གོང་མར་སྐོར་བ་བྱས། །
བྲེ་སེར་འབྲོང་རྭ་གཏོར་འདོད་རེད། །
རག་དཀར་རྫ་རི་བཟུང་འདོད་རེད། །
འགྲན་མེད་གེ་སར་བྱང་ལ་འོང་། །
ཕོ་འདྲེར་ཐོད་མདའ་སྤྲོད་པར་འོང་། །
བདུད་ཡུལ་ཆོས་ལ་སྒྱུར་འདོད་རེད། །



594
བདུད་གླིང་གཡུལ་འགྱེད།
ཆོས་ཁ་མེ་ལྟར་སྤར་འདོད་རེད། །
དེ་རིང་ཉི་མའི་གདོང་གང་ལ། །
བདུད་ལུག་ལྕགས་ཀྱི་རྨིག་པ་དེ། །
འདུལ་ལུགས་འདུལ་སྟངས་ཅི་འདྲ་བྱེད། །
ཕྱིང་སྔོན་བློ་ལ་ཅི་འདྲ་བསྐོར། །
གཏམ་མ་གསང་བླ་བོ་འདྲ་པོ་ཤོད། །
སྐྱབས་གནས་གླིང་རྗེ་ང་ལ་བྱེད། །
སངས་རྒྱས་སྟོང་གི་བྱིན་རླབས་གཅིག །
མཁའ་འགྲོ་འབུམ་གྱི་དབུ་ལོ་གཉིས། །
མ་གྲུབ་པའི་རྒྱལ་མོའི་ཚེ་མདུད་གསུམ། །
དེ་རིང་ཕྱིང་སྔོན་ཨ་ཕོར་ཡོད། །
ཞེ་སེམས་དཀར་པོ་ཆོས་ལ་གཏད། །
དཀོན་མཆོག་གསུམ་ལ་དད་པ་གྱིས། །
དག་པ་གླིང་གི་རྒྱལ་ས་ལ། །
དཔའ་རྟུལ་བརྒྱད་ཅུའི་གྲལ་རར་བསྐོར། །
གེ་སར་ང་ཡི་ནང་བློན་བྱེད། །
གཞུ་ག་དར་ཡིད་ལ་དེ་ལྟར་ཞོག །
ཅེས་གླུ་དེ་ལྟར་བཞེས་པ་དང༌། ག་དར་ཕྱིང་སྔོན་གྱིས་གེ་སར་རྒྱལ་པོར་
སྐུ་ཕྱག་འབུལ་བཞིན་པར་འདི་ལྟར་ཞུས། སངས་རྒྱས་ཀྱི་ཞལ་མཇལ་ན་ངན་
སོང་དམྱལ་བར་མི་ལྷུང་། སངས་རྒྱས་ཀྱི་གསུང་ཐོས་ན་མཐོ་རིས་ཀྱི་ཞིང་ལ་
འདྲེན་ཟེར་བ་ཇི་བཞིན་ བྱུང་ སོང་། སེང་ཆེན་བླ་ མ་ ཁྱེད་ ཀྱི་ ཞལ་ མཇལ།
གསུང་དངོས་སུ་ཐོས་པ་ཤིན་ཏུ་བཀའ་དྲིན་ཆེ་ཞེས་ཞུས་པ་དང་། གའུའི་ནང་
ནས་དར་དཀར་ཡུག་གཅིག་འཐེན། འགྲན་མེད་རྒྱལ་པོའི་སྐུ་དྲུང་དུ་ཕུལ་



ཨ་སྟག་ཕྱིང་སྔོན་གྲོགས་སུ་བཀུག
595
ནས་གསོལ་བ་སྨོན་ལམ་འདེབས་པའི་གླུ་འདི་ཕུལ་ལོ། །
གླུ་ཨ་ལ་ཐ་ལ་ཐ་ལ་རེད། །
ཐ་ལ་མོ་གླུ་ཡི་ལེན་ལུགས་རེད། །
གླུ་ཐེངས་གསུམ་ངག་གི་འགུག་ལུགས་རེད། །
དུས་དེ་རིང་ལྷ་ཞིག་འབོད་ལེ་འདི། །
རོང་ཡུལ་གཡང་གི་ར་བ་ནས། །
ལྷ་ཆེན་རོང་ལྷ་བཙན་པོ་མཁྱེན། །
མཁྱེན་གཟིགས་ཨ་ཕོའི་གླུ་སྣ་དྲོངས། །
ས་འདི་དང་ས་ངོ་མ་ཤེས་ན། །
བྱང་གི་རྐྱང་ཐང་བར་མ་རེད། །
ཕོ་ང་འདྲ་ང་ངོ་མ་ཤེས་ན། །
མི་ང་འདྲ་རྩ་བ་བཤད་པས་ན། །
སྐྱེས་ཐེངས་གཅིག་ལ་སྐྱེས་ལུས་གཉིས། །
མི་ཚེ་གཅིག་ལ་བསྐོས་ཐང་གཉིས། །
སྐྱེ་བ་རོང་ཡུལ་མཐིལ་ལ་བླངས། །
རོང་ཁྲི་དམར་རྒྱལ་པོའི་ཐུགས་སྲས་ཡིན། །
རང་ལོ་བཅུ་གཅིག་གསར་བའི་དུས། །
ཕོ་འདྲེ་བདུད་ཀྱི་ལག་ཏུ་ཚུད། །
ལོ་ངོ་བདུན་ཙམ་བདུད་ཡུལ་བསྡད། །
ཕོ་འདྲེ་བདུད་ཀྱི་ལུག་རྫི་བྱས། །
ང་ལ་མིང་གསུམ་བཏགས་ནས་ཡོད། །
ལ་ལས་བློན་པོ་ཕྱིང་སྔོན་ཟེར། །
ཁ་ཤས་ཨ་ནུ་སེང་ཕྲན་ཟེར། །



596
བདུད་གླིང་གཡུལ་འགྱེད།
འགའ་ཡིས་ཨ་ཕོ་ག་དར་ཟེར། །
མིང་ངོ་མ་ཨ་ནུ་སེང་ཕྲན་ཡིན། །
གླུ་འདི་ཡི་གླུ་ངོ་མ་ཤེས་ན། །
རྩ་རླུང་འཕྲུལ་གྱི་གླུ་ཞིག་ཡིན། །
དེ་རིང་ཉི་མའི་གདོང་གང་ལ། །
སྟོབས་སངས་རྒྱས་སྐྱེས་བུ་གེ་སར་དཔོན། །
སྐྱེས་མཆོག་མི་ཡི་ནོར་བུ་ཁྱེད། །
ཞལ་མཇལ་བ་ཙམ་གྱིས་ལྷག་བསམ་དཀར། །
བློ་མ་རིག་མུན་པ་གསལ་ནས་བྱུང་། །
གསུང་ཐོས་པ་ཙམ་གྱིས་རྟོགས་པ་གསལ། །
བློ་བྱང་ཆུབ་སེམས་དཔའ་ཐོབ་ནས་བྱུང་། །
ཁྱེད་སྐྱེས་བུའི་སྐུ་དྲིན་ཡིད་ལ་བཟུང་། །
བཀའ་ཅི་གསུང་ང་ཡིས་ལ་མོར་ཞུ། །
ཡར་ཁམས་བྱང་མའི་རི་བརྒྱུད་ལ། །
གཡང་དཀར་ལུག་ལ་གྲངས་ཀ་མེད། །
མཐོ་བྱང་རི་ཐམས་ཅད་ལུག་གིས་བཀབ། །
དམའ་བྱང་ཐང་ཡོད་རིགས་ལུག་གིས་ཁེངས། །
གྲངས་མེད་ལུག་ཚོ་ཁྱུ་ཡི་ནང་། །
བདུད་ལུག་ལྕགས་ཀྱི་རྨིག་པ་ཡོད། །
བདུད་ལུག་ལྕགས་ཀྱི་རྨིག་པ་དེ། །
ནག་ཚོགས་བདུད་ཀྱི་བླ་སྲོག་ཡིན། །
ཕོ་འདྲེ་བདུད་ཀྱི་བླ་རྩ་ཡིན། །
ཕོ་སུ་ཡིན་བདུད་ལུག་ཐུབ་ལེ་མིན། །



ཨ་སྟག་ཕྱིང་སྔོན་གྲོགས་སུ་བཀུག
597
རྣམ་པར་རྒྱལ་བའི་གྲུབ་པ་ཐོབ། ། །
མཚོན་གང་འདྲེན་ལུག་ལ་ཕོག་ལེ་མིན། །
ཐེའུ་རང་གྲུབ་པའི་ལྕགས་སྲོག་ཐོབ། །
ཕོ་སུ་ཡིན་བདུད་ལུག་འཁོར་ལེ་མིན། །
བདུད་ལུག་དེ་ཚོར་སྐྱེན་པོ་ཡོད། །
ལ་ཆེན་བདུད་ལུག་ལྕགས་རྨིག་དེ། །
སྤྱིར་གྱི་ལུག་དང་དབྱེ་བ་མེད། །
གཟུགས་སྟོབས་ཆེ་ཆུང་གཅིག་པ་ཡིན། །
ཤ་ཤེད་བཟང་ཞན་གཅིག་པ་ཡིན། །
རྭ་ཅོ་རིང་ཐུང་གཅིག་པ་ཡིན། །
སུག་བཞི་ཕྲ་སྦོམ་གཅིག་པ་ཡིན། །
སྤུ་ཁའི་མདོག་ཁ་གཅིག་པ་ཡིན། །
མཆོང་རྒྱུག་བྱེད་ལུགས་གཅིག་པ་ཡིན། །
གཅིག་མཚུངས་ལུག་ཚོ་ཁྱུ་ཡི་ནང་། །
བདུད་ལུག་འདི་རེད་ཟེར་ཐབས་མེད། །
བདུད་ལུག་ལྕགས་ཀྱི་རྨིག་པ་དེ། །
ཉིན་མོ་རྩྭ་དང་ཆུ་ལ་རྒྱུགས། །
མཚན་མོ་ཤ་དང་ཁྲག་ལ་ཤོར། །
ཤ་བཟའ་རྐན་སྒྲ་ཐག་ལེ་རེད། །
ཕོ་འདྲེས་ཉི་མ་གཉིས་དང་གསུམ། །
ངེས་མེད་བླ་ལུག་བལྟ་བར་འོང༌། །
ཕོ་འདྲེ་བདུད་དང་བླ་ལུག་གཉིས། །
གཅིག་ཏུ་སྡེབ་ན་འདུལ་བ་དཀའ། །



598
བདུད་གླིང་གཡུལ་འགྱེད།
དེ་རིང་ཉི་མའི་གདོང་གང་ལ། །
སྐྱེས་བུ་མ་བཞུགས་མར་ལ་བྱོན། །
རྫ་མ་སྤང་གི་ལྡེབས་སུ་བྱོན། །
སྐྱ་ཆེན་ཕོང་བ་དེ་ལ་སྤྲུལ། །
མ་གཡེངས་ལུག་ཁྱུའི་ནང་ལ་གཟིགས། །
དཔའ་མོ་སྨན་དང་ཕྱིང་སྔོན་ཕོས། །
ལུག་ཚོ་ཁྱུ་ཞིག་བསྐོར་ནས་ཡོང་། །
ང་ཡིས་ཤ་ཁྲག་འཁུར་ནས་འོང༌། །
ཤ་ཁྲག་དྲི་ངར་འཐུལ་བའི་དུས། །
དྲི་མ་སྣོམ་པའི་ལུག་གཅིག་ཡོད། །
བདུད་ལུག་ལྕགས་ཀྱི་རྨིག་པ་རེད། །
ལུག་མིག་ངོ་ཆོད་པས་ཕན་ལེ་མིན། །
བྱང་བདུད་ལུག་ལྕགས་ཀྱི་རྨིག་པ་དེའི། །
མགོ་སྤྱི་གཙུག་དཔྲལ་བའི་མར་གཤམ་ལ། །
མིག་ཕྲ་ཆུང་གཡོན་མའི་ཡར་གོང་ལ། །
སྤུ་དཀར་ནག་རླུང་མོ་འཁོར་འདྲའི་ནང༌། །
ཐིག་ནག་པོ་ཁབ་མིག་ཙམ་ཞིག་ཡོད། །
མཚོན་རྣོ་པོ་ཐིག་ལ་མ་ཕོག་ན། །
གཏམ་རྒྱལ་ཁ་ཟེར་བ་ཨ་བ་རེད། །
དོན་དེ་ཚོར་སྐྱེས་བུས་དགོངས་ཟབ་མཛོད། །
སེང་ཆེན་རྒྱལ་པོ་རིན་པོ་ཆེ། །
ད་རུང་གཏམ་ཞིག་ཞུ་རྒྱུ་གདའ། །
ཨ་སྐྱིད་མེ་བཟའ་འབུམ་སྒྲོན་སྨན། །



ཨ་སྟག་ཕྱིང་སྔོན་གྲོགས་སུ་བཀུག
599
ནག་པོ་བདུད་ཡུལ་འདུག་ན་ཡང༌། །
དཀར་པོ་གླིང་ལ་ཆགས་ནས་ཡོད། །
རྫ་ནག་གཟུགས་ཀྱི་ཕྱི་གོས་དེ། །
མེ་བཟའི་སྐུ་ལ་གསོལ་ན་ཡང་། །
གངས་དཀར་སེམས་ཀྱི་ཡིད་གཏད་དེ། །
སྐྱེས་བུ་ཁྱེད་ལ་བྱས་ནས་ཡོད། །
འཛུམ་གྱིས་བདུད་རྒྱལ་མགོ་མོ་བསྐོར། །
སྐྱེས་བུ་ཕེབས་སྒུག་ཞུས་ནས་ཡོད། །
ཐབས་ཀྱིས་བདུད་བློན་བློ་ཁ་བསྐོར། །
སྐྱེས་བུའི་བཀའ་བཞིན་བྱས་ནས་ཡོད། །
དེ་ཚོ་སྐྱེས་བུའི་ཐུགས་ལ་བཞེས། །
ཕྱིང་སྔོན་གླུ་ལ་ཡང་སྐྱོར་མེད། ། །
ཅེས་གླུ་དེ་ལྟར་ཕུལ་བ་དང༌། གླིང་རྗེ་རྒྱལ་པོས་ཞལ་འཛུམ་འཛུམ་དང་།
དབུ་འཇོག་འཇོག་གནང་ནས་དེ་བཞིན་བྱེད་གསུངས། དཔའ་མོ་དང་ཕྱིང་
སྔོན་གཉིས་ཀྱིས་ལ་མོར་ལུག་བསྐོར་བར་སོང་ནས་བདུད་ལུག་ཡོད་པའི་ལུག་ཁྱུ་
དེ་ཚུར་བསྐོར་ཡོང་བའི་སྐབས། བདུད་ལུག་ལྕགས་ཀྱི་རྨིག་པ་དེའི་བསམ་
པར་ངེད་བྱང་ཡུལ་དུ་ལུག་དགོང་མོ་ཁ་བསྐོར་བ་ལས་ཉིན་མོ་བསྐོར་བའི་དཔེ་
མེད། ལྷག་པར་དུ་དཔའ་མོ་དང་ཕྱིང་སྔོན་གཉིས་གཅིག་ཏུ་ལུག་བསྐོར་བར་
ཡོང་བ་ཡང་ཁྱད་མཚར་མོ་ཞིག་རེད། ཁོང་གཉིས་ཀྱི་ངོ་ལ་བལྟས་ན་ཡང་སྔར་
དང་མི་འདྲ་བ་ཞིག་གདའ་བསམ་ནས་སྐད་ཅིག་ཉིད་དུ་གློག་འཁྱུག་པ་ལྟར་
སོང་། །
དེ་དཔའ་མོ་དང་ཕྱིང་སྔོན་གཉིས་ཀྱིས་མ་ཤེས་པར་མུ་མཐུད་ནས་ལུག་
བསྐོར་ཡོང་། འགྲན་མེད་གེ་སར་རྒྱལ་པོ་ རྡོ་ཕོང་བར་སྤྲུལ་ནས་ བཞུགས།



600
བདུད་གླིང་གཡུལ་འགྱེད།
ས་ནས་མདའ་རྒྱང་གཅིག་གི་སར་སླེབས་དུས་བདུད་ལུག་མེད་པ་གཞི་ནས་ཤེས་
ནས་དཔའ་མོས་ཕྱིང་སྔོན་ལ་བདུད་ལུག་མཐོང་རྒྱུ་མེད་གདའ་ཅི་ཡིན་ཟེར།
ཕྱིང་ སྔོན་ ཡ་ མཚན་ གྱིས་ ཕར་ ལྟ་ ཚུར་ ལྟ་ བྱེད་ བཞིན་ ཅི་ ཡིན་ ཟེར་ བ་ དང་།
ཕྱིང་སྔོན་གྱིས་མྱུར་དུ་བདུད་རྒྱལ་གྱི་མཛོད་དུ་སོང་ནས་མི་ཤ་དང་མི་ཁྲག་ཁྱེར་
ནས་གང་སར་བདུད་ལུག་འཚོལ་བར་སོང་། ཉིན་དགོང་ཁ་ཙམ་ལ་རྫ་སྤང་
ཞིག་གི་མཚམས་ནས་བདུད་ལུག་རྣ་བ་ཀྲོང་ངེར་ཕར་ལྟ་ཚུར་ལྟ་དང༌། ཕར་
སྣོམ་ཚུར་སྣོམ་གྱིས་ཕྱིང་སྔོན་གྱི་ལག་ཏུ་མི་ཤ་མི་ཁྲག་ཡོད་པ་ཤེས་ནས་བྱ་རྒོད་ཤ་
ལ་རྒྱུག་པ་ལྟར་ཕྱིང་སྔོན་གྱི་གམ་དུ་འཁོར། །
བདུད་ལུག་གིས་ཤ་ཟ་ཁྲག་འཐུང་བྱེད་པའི་སྐབས། གླིང་རྗེ་རྒྱལ་པོས་
ཕྱིང་ སྔོན་ གྱིས་ བཤད་ པ་ བཞིན་བདུད་ལུག་གི་མགོ་དཔྲལ་བའི་མར་གཤམ།
མིག་གཡོན་མའི་ཡར་གོང་། སྤུ་དཀར་ནག་རླུང་མོ་འཁོར་འདྲར་ཞིབ་པར་
གཟིགས་པ་དང༌། བདུད་ལུག་གི་གཟུགས་ཡོངས་སུ་སྤུ་དཀར་ནག་རླུང་མོ་
འཁོར་འདྲས་ཁེངས་ཡོད་པ་གཟིགས་ནས་མདའ་གང་འཕེན་མ་བྱུང༌། གེ་
སར་གྱི་ཐུགས་ལ་ཅི་ཡིན་དགོངས་ནས་སྤྱན་ཕྱིས་ཙམ་དང༌། སླར་ཡང་་་་་
དབུགས་བསྡམས་ནས་མདའ་ཁ་སྤྲད། དེ་ནས་བདུད་ལུག་གི་མགོའི་དཔྲལ་
བ་ནས་རིམ་པ་བྱས་ནས་གཟིགས་པ་དང་། མིག་གཡོན་མའི་ཡར་གོང་ལ་སྤུ་
དཀར་ནག་འཁོར་མ་གཅིག་ཡོད་པ་གཟིགས་ནས་མུ་མཐུད་ཞིབ་པར་གཟིགས་
པས། ཐིག་ནག་པོ་ཁབ་མིག་ཙམ་ཞིག་ཡོད་པ་གཟིགས་མ་ཉིད་དུ་མདའ་མོ་
ཨང་ཀི་ལིང་དམར་སྤྲིངས་པ་དང་། བདུད་ལུག་གི་ལྕགས་སྲོག་བླ་མིག་ཁོ་ན་
གཏོར་ནས་ཐལ་བ་འཚུབ་བེར་ཕྱིང་སྔོན་གྱི་འགྲམ་དུ་སར་འགྲིལ། གེ་སར་
རྒྱལ་པོ་དང༌། དཔའ་མོ་གཉིས་ལ་མོར་ཕྱིང་སྔོན་གྱི་སར་ཕེབས་ནས། ཡ་
སངས་རྒྱས་བསྟན་པའི་དོན་ཆེན་པོ་ཞིག་གྲུབ་སོང་གསུངས་ནས་ཁོང་གསུམ་
གྱིས་ལུག་རོ་དོང་དུ་སྦས། རྣམ་ཤེས་དག་པའི་ཞིང་དུ་སྤར་བ་དང༌། ཕྱིང་



ཨ་སྟག་ཕྱིང་སྔོན་གྲོགས་སུ་བཀུག
601
སྔོན་གྱིས་ཕོ་འདྲེ་བདུད་ཀྱི་རྒྱལ་པོས་བླ་ལུག་དང༌། བླ་གཡག བླ་འབྲོང་
བཅས་པར་བལྟ་བར་ཡོང་ཉེ་བས་ཅི་བྱེད་ཟེར། འགྲན་མེད་གེ་སར་རྒྱལ་པོས་
སྨོན་ལམ་བཏབ་པས་དགྲ་ལྷ་རྣམས་ཀྱིས་བླ་ལུག བླ་ གཡག བླ་འབྲོང་
བཅས་པར་སྤྲུལ་ནས་སྔར་བཞིན་བྱུང་། འགྲན་མེད་གེ་སར་རྒྱལ་པོ་བཅས་སྐུ་
འཁོར་གསུམ་ ལྷན་ཕྱིང་སྔོན་གྱི་འདུག་གནས་སུ་བྱོན་ནས་ཐུགས་ལྷོད་པོར་་་
བཞུགས་པར་གདའོ། ། ། །



602
ལེའུ་བཅུ་དྲུག་པ།
ཕོ་འདྲེ་བློ་ཁ་མ་བདེ་བར། །
འཚབ་འཚུབ་བླ་ལུག་བལྟ་བར་ཡོང་། །
གླིང་རྗེས་མེ་བཟའི་གམ་དུ་བྱོན། །
ཕོ་འདྲེར་ཐོག་གིས་བརྡུང་རྒྱུར་གྲོས། །
ཉི་མ་དེ་ཡི་ཚེ་བདུད་མཁར་ཤ་རི་གནམ་རྫོང་གི་ནང་དུ་ཕོ་འདྲེ་ཀླུ་བཙན་
རྒྱལ་པོ་རྔམ་འཇིགས་གཉིས་ཀྱིས་བསྐུལ་ནས་གདན་ཐོག་ཏུ་མ་གནས་པར་ཕར་
འགྲོ་ཚུར་འགྲོ་བྱེད་པ་དང་། བློན་འཁོར་རྣམས་ལ་རང་དགར་ཚིག་མཚོན་
འདེབས་ བཞིན་ པར་ མུན་རུབ། ཕོ་ འདྲེ་ ཡང་ ཐབས་ མེད་ མལ་ དུ་ འཇུག་
ཡིན་ན་ཡང་སེམས་ལ་རྔམ་འཚབ་ཀྱིས་གཉིད་དུ་མ་སོང་། ཞོགས་པ་ནམ་མ་
གསལ་ཙམ་ལ་གཞི་ནས་གཉིད་དུ་སོང་ཡང་། སྒྱུ་མའི་རྨི་ལམ་གྱི་དྲ་བར་ཚུད་
ནས་གཉིད་ལབ་ཅི་ཤོད་མེད། བློན་ཞིག་གིས་མེ་བཟའ་གདན་དྲངས་ནས་ཅི་
ཡིན་ཞུས། མེ་བཟས་ཕོ་འདྲེ་བོ་གཉིད་ལས་སད། ཕོ་འདྲེ་རྒྱལ་པོ། ཁྱེད་
ཅི་བྱེད་ཟེར། ཕོ་འདྲེས་ངའི་བླ་ལུག་ཨེ་གདའ། ཇོ་རུ་ནག་ཚོགས་གར་སོང་
ཟེར། མེ་བཟས་ཁྱེད་ཀྱིས་ཅི་ཟེར། ཕོ་བྲང་ནང་ལ་ལུག་དང་ཇོ་རུ་གང་ནས་
ཡོང་ཟེར། ཕོ་འདྲེས་ཕར་ལྟ་ཚུར་ལྟ་ཞིག་བྱས་ནས་ཨོའོ་རྨི་ལམ་ཡིན་ལེ་འདྲ།
ད་དེ་རིང་ང་བླ་ལུག་བཅས་པར་བལྟ་བར་འགྲོ་དགོས་ཞེས་མེ་བཟའ་འབུམ་སྒྲོན་



མེ་བཟའ་རྗེ་དང་ཞལ་མཇལ་བྱུང་།
603
ལ་ཀླུ་བཙན་གྱིས་གླུ་ཞིག་བླངས་སོ། །
གླུ་ཨ་ལ་ཐ་ལ་ཐ་ལ་རེད། །
ཐ་ལ་མོ་གླུ་ཡི་ལེན་ལུགས་རེད། །
གླུ་ཐེངས་གསུམ་ངག་གི་ལེན་ལུགས་རེད། །
དུས་དེ་རིང་ལྷ་ཞིག་འབོད་ལ་འདི། །
ནམ་མཁའ་སྟེང་གི་གཞལ་ཡས་ནས། །
སྲོག་བདག་བྱེ་བ་དགུ་ཁྲི་མཁྱེན། །
མཁྱེན་གཟིགས་ཨ་ཕོའི་གླུ་སྣ་དྲོངས། །
རྒྱ་མཚོ་ཆེན་པོའི་ཕར་མཐའ་ནས། །
སྲིན་པོ་བསྒོམ་འབུ་ནག་པོ་མཁྱེན། །
དུས་དེ་རིང་ཕོ་འདྲེའི་ཁ་འཛིན་མཛོད། །
ས་འདི་ཡི་ས་ངོ་མ་ཤེས་ན། །
ཡར་ཁམས་བྱང་མའི་རི་བརྒྱུད་རེད། །
ལྕགས་རི་རྩེ་དགུའི་མར་གཤམ་རེད། །
ས་འདི་ལ་སྐྱ་ཐང་ལྕགས་རི་ཟེར། །
མི་ང་འདྲ་ང་ངོ་མ་ཤེས་ན། །
བྱང་ཕོ་འདྲེ་ཀླུ་བཙན་རྒྱལ་པོ་ཟེར། །
ཕོ་ང་ལ་འགྲན་མི་ཡོད་ལེ་མིན། །
ལྷོ་འཛམ་གླིང་ཐེམ་པ་འགམ་འགམ་ཡིན། །
སྐྱེ་མགོ་ནག་གྲོ་ཡོས་འཆའ་འཆའ་ཡིན། །
རྭ་གཡས་པ་གནམ་ལ་ཐུག་པའི་དུས། །
གནམ་ཨ་སྔོན་རས་སྔོན་གཤགས་གཤགས་ཡིན། །
ས་སེར་པོ་སེར་ཤ་གཏུབས་གཏུབས་ཡིན། །



604
བདུད་གླིང་གཡུལ་འགྱེད།
ཕོ་ང་འདྲ་ཆགས་པའི་ཡུལ་གྲུ་འདིར། །
སྟེང་ནས་མི་ཁྲག་ཆར་པ་འབབ། །
བར་ནས་རྣམ་ཤེས་བུ་ཡུག་འཚུབ། །
འོག་ནས་ཤ་རུས་འབུ་སྲིན་ཁེངས། །
ཐང་ཆེན་རུས་པ་སྲིན་མཁར་བཞེངས། །
ས་འདི་འདྲ་འཛམ་གླིང་ཀུན་ལ་མེད། །
ས་ཡུལ་གྲུ་འཇིགས་རྔམ་ཆེ་དང་གཅིག །
ང་ཕོ་འདྲེ་དཔའ་སྟོབས་ཆེ་དང་གཉིས། །
ལས་དེ་གཉིས་འཛོམས་པའི་དབང་ཐང་ཆེ། །
སྟོབས་མངའ་ཐང་ཆེ་བས་ཀུན་གྱིས་བཀུར། །
ཁྱེད་བུ་མོ་ཕུང་མོ་མ་གུམ་མ། །
མལ་རྨི་ལམ་བྱུང་བའི་གཏམ་ཞིག་ཉོན། །
ད་མདང་ནུབ་ཉལ་བའི་རྨི་ལམ་དུ། །
ལྟས་ངན་པའི་སྣང་ཚུལ་མང་པོ་བྱུང་། །
གཉིད་ཐུན་གཅིག་ཐུན་གཉིས་ཁུག་དང་གསུམ།
གཉིད་ཐུན་གསུམ་ཕར་ལ་ཁུག་པའི་དུས། །
མཐོ་ནམ་མཁའ་སྟོང་པའི་ནང་རྒྱུད་ནས། །
གནམ་ལྕགས་ཐོག་དམར་བབས་ལེ་རྨིས། །
བྲག་རི་ཐོག་གིས་གཏོར་ལེ་རྨིས། །
མཁར་རྩེ་ཐོག་འོག་ཤོར་ལེ་རྨིས། །
བྱང་འབྲི་དམར་ཐང་ཆེན་བར་མ་ནས། །
དམར་པོ་མེ་ལྕེ་མཆེད་ལེ་རྨིས། །
མེ་ཡིས་ལུང་ཆེན་འཇོམས་ལེ་རྨིས། །



མེ་བཟའ་རྗེ་དང་ཞལ་མཇལ་བྱུང་།
605
ང་ཡང་མེ་ལ་ཤོར་ལེ་རྨིས། །
སྤང་ལེབ་ཆེན་ཞིག་གི་གཡས་ཟུར་ནས། །
སྤྱང་ཀི་ཤ་ལ་རྒྱུག་ལེ་རྨིས། །
ལུག་ཁྱུ་སྤྱང་ཀིས་ཕབ་ལེ་རྨིས། །
བླ་ལུག་སྤྱང་ཀིས་ཕབ་ལེ་རྨིས། །
བྱང་གནམ་མཚོ་ཆེན་མོའི་ཕར་མཐའ་ནས། །
འབྲོང་རྒོད་རྭ་འཛིང་བྱས་ལེ་རྨིས། །
མཁར་གསུམ་འབྲོང་གིས་བཤིག་ལེ་རྨིས། །
ང་ཡང་འབྲོང་གིས་རྡུང་ལེ་རྨིས། །
དེ་ཡག་རྟགས་མ་རེད་སྡུག་རྟགས་རེད། །
ལྟས་ངན་རྨི་ལམ་མང་ནས་བྱུང་། །
ཆག་སྒོ་བར་ཆད་ཡོང་ཉེན་གདའ། །
མ་འདུག་བླ་ལུག་བལྟ་བར་འགྲོ། ། །
སྐྱོན་ཆག་ཨེ་གདའ་བལྟ་བར་འགྲོ། །
ཁྱེད་མེ་བཟའ་བྱང་ལ་ལོ་མང་སོང༌། །
ལུས་འདྲེས་མེད་པའི་ཚེ་རོགས་ཁྱེད། །
ཚེ་རོགས་བཟང་ན་ཚེ་སྐྱིད་ཡིན། །
ཚེ་སྐྱིད་ཉི་མ་འཁོར་དྲིན་ཡིན། །
ཚེ་རོགས་སྡུག་ན་ཚེ་སྡུག་ཡིན། །
ཚེ་སྡུག་མུན་པ་མདངས་མེད་ཡིན། །
དུས་དེ་རིང་ཤར་ནས་ཉི་མ་ཤར། །
ཤར་ཉི་མའི་འོད་ཟེར་བྱང་ལ་འཕྲོས། །
གསལ་འཁྱིལ་ལེར་ཉི་མས་དྲོད་པ་རྨིས། །



606
བདུད་གླིང་གཡུལ་འགྱེད།
དཔྱད་བཞག་ན་བུ་མོ་ཁྱེད་ལ་འདྲ། །
ཤར་ཉི་མས་བུ་མོ་བསུ་ལེ་འདྲ། །
ད་ནི་ཉི་མ་ཕན་ཆོད་ལ། །
ཚེ་རོགས་ཡོང་བ་ཁག་པོ་རེད། ། །
ང་ཀླུ་བཙན་མི་འདུག་གླིང་ལ་འགྲོ། །
མི་ངན་ཇོ་རུ་འགོག་ཚ་གཅིག །
གླིང་གི་ཨ་ནུ་སུམ་ཅུ་གཉིས། །
རྩལ་དྲུག་ཅི་གདའ་བལྟ་བར་འགྲོ །
མེ་བཟའི་ཡིད་ལ་དེ་ལྟར་ཞོག །
ཅེས་གླུ་དེ་ལྟར་བླངས་པ་དང་། མེ་བཟས་མྱུར་དུ་ཡར་ལངས། ལུག་
གི་མགོ་དགུ་དང༌། ཤ་ཁོག་དགུ་ཁྱེར་ནས་ཀླུ་བཙན་གྱི་མདུན་དུ་བཞག་ནས་
ན་རེ། ཕོ་འདྲེ་སྟོབས་ཀྱི་རྒྱལ་པོ་ཁྱེད། རྨི་ལམ་མི་ངན་རྨི་ལམ་བཟང་།
བཟང་བའི་རྟེན་འབྲེལ་ཨེ་འདྲ་གདའ། ཁྱོད་རང་ཟེར་བའི་གཏམ་དེ་བདེན།
ཚེ་སྐྱིད་ཉི་མ་འཁོར་དྲིན་རེད། ཚེ་སྡུག་མུན་པ་མདངས་མེད་རེད། ང་མེ་
བཟར་དོགས་པས་ཅི་ལ་ཕན། ཡིན་ལུགས་བུ་མོའི་གླུ་འདི་ཉོན་ཟེར་ནས་གླུ་
འདི་ཕུལ་ལོ། །
གླུ་ཨ་ལ་ཐ་ལ་ཐ་ལ་རེད། །
ཐ་ལ་མོ་གླུ་ཡི་ལེན་ལུགས་རེད། །
གླུ་ཐེངས་གསུམ་ངག་གི་འགུག་ལུགས་རེད། །
དུས་དེ་རིང་ལྷ་ཞིག་འབོད་ལེ་འདི། །
ལྷ་ཉེ་ནས་མི་འབོད་རིང་ནས་འབོད། །
དུས་གསུམ་ཆོས་སྐུའི་ཞིང་ཁམས་ནས། །
མ་རྡོ་རྗེ་ཕག་མོ་ལྷ་ཡི་སྨོན། །་



མེ་བཟའ་རྗེ་དང་ཞལ་མཇལ་བྱུང་།
607
ཕག་མོ་དམར་ཆུང་ཁ་འཛིན་མཛོད། །
ཡེ་ཤེས་མཁའ་འགྲོ་བྱེ་བ་འབུམ། །
དེ་རིང་བུ་མོའི་གྲོགས་ལ་བྱོན། །
ཤར་གཡུ་ལོ་བཀོད་པའི་ཞིང་ཁམས་ནས། །
དུང་ལོ་འབར་བའི་གདན་སྟེང་ནས། །
མ་རྗེ་བཙུན་སྒྲོལ་མ་དཀར་སྔོན་རྣམས། །
དེ་རིང་བུ་མོའི་གྲོགས་ལ་བྱོན། །
ལྷ་དེ་འདྲ་ཡན་ལ་འབོད་པ་མེད། །
ས་འདི་ཡི་ས་ངོ་མ་ཤེས་ན། །
ཡར་ཁམས་བྱང་མའི་རི་བརྒྱུད་རེད། །
ལྕགས་རི་རྩེ་དགུའི་མར་གཤམ་རེད། །
སྨན་ང་འདྲ་ང་ངོ་མ་ཤེས་ན། །
གླིང་ཨ་སྐྱིད་ཚང་གི་བུ་མོ་ཡིན། །
མིང་འབོད་ན་མེ་བཟའ་འབུམ་སྒྲོན་ཟེར། །
ཡིན་ཐག་ཆོད་ཀླུ་བཙན་ཇ་མ་ཡིན། །
ཕོ་འདྲེ་ཀླུ་བཙན་རྒྱལ་པོ་ཁྱོད། །
གསོན་དང་འདྲ་མ་འདི་འདྲ་གདའ། །
བྱ་གཤོག་རྩལ་ཉམས་པའི་ཁྲུང་ཁྲུང་དེ། །
དམའ་ནགས་ལ་མ་བབ་ཀ་མེད་རེད། །
དྲིན་ཕ་མ་བྲལ་བའི་མེ་བཟའ་ང་། །
བློ་ཁྱོད་ལ་མ་གཏད་ཀ་མེད་རེད། །
ཡིད་སྨན་ལ་ཆགས་པའི་ཀླུ་བཙན་དཔོན། །
སྨན་བུ་མོ་མ་བསྒུགས་ཀ་མེད་རེད། །



608
བདུད་གླིང་གཡུལ་འགྱེད།
ང་ད་ལོ་དྲུག་གསུམ་བཅོ་བརྒྱད་ཡིན། །
སྟེང་ཐང་དཀར་མ་གཏོགས་ལྡིང་མ་མྱོང༌། །
འོག་གཙང་ཆབ་མ་གཏོགས་འབབ་མ་མྱོང༌། །
ལོ་ཉི་ཤུ་རྩ་གཅིག་ལོན་པའི་དུས། །
སྨན་བུ་མོའི་འདོད་ཆགས་འཁོར་ལེ་ཡིན། །
ལུས་གྲུ་བཞི་གདན་ལ་འདིང་བས་ཆོག །
སྨན་བུ་མོའི་འོག་ཁ་ཨ་ལོང་ཡིན། །
ཨ་ལོང་དེ་ལ་རྫོགས་རྒྱུ་མེད། །
ཨ་ལོང་དེ་ལ་ཟད་རྒྱུ་མེད། །
ཕོ་སྟག་ཤར་འོག་འཛར་རྒྱུད་པ་ཡིན། །
རྒྱུད་པ་དེ་ལ་རྫོགས་རྒྱུ་མེད། །
རྒྱུད་པ་དེ་ལ་རུལ་རྒྱུ་མེད། །
ཝག་ན་དེ་དུས་ཝག་རན་རེད། །
ན་ཆུང་སྨན་ལ་འཛེགས་འདོད་དེ། །
ཕོ་རྒོད་དཀྱིལ་གྱི་ཐ་མ་ཟེར། །
ཞིང་ཆུང་ཁྲ་མོར་ལྗང་དྲུག་འཚར། །
ཚགས་ཚིགས་བརྔ་བསྡུ་བྱེད་འདོད་དེ། །
མཐའ་མ་འབྲས་བུ་ལེན་རྒྱུ་མེད། །
གཡང་དཀར་ལུག་ཁྱུ་སྒོར་ཁར་བསྐོར། །
བྲོ་ཞིམ་ལུག་ཤ་ཚིལ་ལྡན་དེ། །
རྔམ་རྔམ་སྔ་བཟའ་བྱེད་དགོས་མེད། །
གང་བཟའ་རང་གི་ལག་པ་རེད། །
རེད་གདའ་ཨེ་བསམ་ཕོ་འདྲེ་དཔོན། །



མེ་བཟའ་རྗེ་དང་ཞལ་མཇལ་བྱུང༌།
609
དཔོན་ཕོ་འདྲེ་དགོངས་པ་ཡག་པོ་བཞེས། །
ཨ་སྔོན་སྔོ་བསངས་དྭངས་མ་ལ། །
དོན་མེད་གློག་ལྕེ་འབུད་དོན་མེད། །
མེ་བཟའ་ཐོ་འདྲེ་ཁྱེད་ལ་ཆགས། །
དོན་མེད་མིག་རྩ་དམར་དོན་མེད། །་
བསམ་ཤེས་ན་རང་གི་ཚེ་རོགས་རེད། །
མེ་བཟའ་སྨན་དང་ཕོ་འདྲེ་གཉིས། །
ཤ་འཇམ་ལུས་འདྲེས་སྔ་བས་ན། །
ཁྱེད་ཀྱི་གཟུགས་སྟོབས་ཤོར་ཞན་རེད། །
རྒྱ་གར་རྒྱ་ནག་བལ་ཡུལ་གསུམ། །
སྐོར་བ་ཕོ་འདྲེས་ཕོག་ལེ་མིན། །
མི་ཤ་རྟ་ཤ་ཁྱི་ཤ་གསུམ། །
བཟའ་འདོད་མགྲིན་པར་འགྲོ་ལེ་མིན། །
དེ་ཚོ་ཕོ་འདྲེའི་ཐུགས་ལ་ཞོག །
དེ་རིང་ཕོ་འདྲེ་རྒྱལ་པོ་ཡིས། །
ཉལ་བའི་རྨི་ལམ་འཚུབ་གདའ་གསུངས། །
མེ་བཟས་རྨི་ལམ་དཔྱད་པས་ན། །
སྡུག་རྟགས་མི་འདྲ་བཟང་རྟགས་འདྲ། །
བཟང་བའི་ལོ་རྒྱུས་བཤད་པས་ན། །
ཡར་ཁམས་བྱང་མའི་རི་བརྒྱད་ལ། །
མཐོ་ནམ་མཁའ་སྟེང་གི་ནང་རྒྱུད་ནས། །
བྲག་རི་ཐོག་གིས་གཏོར་ལེ་དེ། །
བདུད་ལུང་བདེ་ལ་བཀོད་པའི་རྟགས། །



610
བདུད་གླིང་གཡུལ་འགྱེད།
ཕོ་འདྲེའི་དབང་ཤུགས་ཐོག་ལས་འཇིགས། །
འབྲི་དམར་ཐང་ཆེན་བར་མ་ནས། །
དམར་པོའི་མེ་ཞིག་མཆེད་ལེ་དེ། །
བསོད་ནམས་མེ་ལྟར་འབར་བའི་རྟགས། །
ཕོ་འདྲེའི་བཙན་ཤུགས་མེ་ལས་ཚ། །
ལེབ་ཆེན་སྤང་གི་གཡས་ཟུར་ནས། །
སྤྱང་ཀི་ཤ་ལ་རྒྱུགས་ལེ་དེ། །
བཟའ་སྐལ་འཐུང་སྐལ་ཡོད་པའི་རྟགས། །
ཤ་གཟན་ཕུན་སུམ་ཚོགས་ལེ་རེད། ། །
གནམ་མཚོ་ཆེན་པོའི་ཕར་མཐའ་ནས། །
འབྲོང་རྒོད་རུ་འཛིང་བྱེད་ལེ་དེ། །
བདུད་དཔུང་སྟོབས་ཤུགས་ཆེ་བའི་རྟགས། །
ཕོ་འདྲེ་དཔའ་སྟོབས་རྒྱས་ལེ་རེད། །
མཁར་གསུམ་འབྲོང་གིས་བཤིག་ལེ་དེ། ། །
གདོན་བགེགས་ནད་གསུམ་དག་པའི་རྟགས། །
རྟགས་རྟེན་འབྲེལ་བཟང་བའི་རྨི་ལམ་ལ། །
ལྟས་ངན་པའི་བྱ་བར་མ་དགོངས་ཞེ། །
གླིང་ཨ་སྡུག་ཇོ་རུ་འགོག་ཚ་དེ། །
རང་ཡུལ་སྡེ་བཟུང་ནས་འདུག་ས་ལ། །
ཁྱེད་ཕོ་འདྲེས་བརྙས་བཅོས་ཅི་ལ་བྱེད། །
ལས་དོན་མེད་གཞན་ལ་བརྙས་ལེ་དེ། །
ལྟས་ངན་པའི་བྱ་བ་རང་འཁོར་ཟེར། །
དེ་ཨེ་རེད་ཕོ་འདྲེ་ཀླུ་བཙན་དཔོན། །



མེ་བཟའ་རྗེ་དང་ཞལ་མཇལ་བྱུང་།
611
ང་མེ་བཟའ་ཁྱེད་ལ་དགའ་ཞེན་ཆེ། །
ད་དེ་རིང་དོན་མེད་ཚིག་མཚོན་འབུད། །
སྨན་མེ་བཟའ་ད་རུང་བཟའ་དགོས་ཟེར། །
ལས་ཅི་བྱེད་ཁྱེད་རང་བསམ་བློ་ཐོངས། །
ང་མེ་བཟས་བློ་གཏད་ཁྱེད་ལ་བྱེད། །
དཔོན་ཀླུ་བཙན་ཚེ་རོགས་བཟའ་དགོས་ཟེར། །
འཇིག་རྟེན་གནའ་མིའི་གཏམ་དཔེ་ལ། །
རྟ་འདོ་གསར་སྒ་སྲབ་ཉིལ་ལེར་བཞོན། །
རྒྱ་དཀར་ནག་ཡུལ་གྲུ་མང་པོ་བསྐོར། །
རྟ་ན་སོ་རྒས་དུས་ཐང་ལ་བསྐྱུར། །
རྟ་བདག་མེད་གྲམ་ཐང་དཀྱིལ་ལ་འདོར། །
དབུགས་མ་ཆད་རྟ་མིག་ཁྭ་ཏས་འབུད། །
གཡག་ཁམ་སེར་རི་ཀླུང་ཀུན་ཏུ་དེད། །
འབྲུ་སྔོན་མོའི་གཏེར་ཁ་ལྷོ་ནས་ལེན། །
གཡག་རྭ་རྩ་རྒས་དུས་བཤས་ལ་ཕབ། །
ཤ་ཨེ་ཚོ་ཟེར་ནས་གྲི་ཆུང་བརྡར། །
ཤ་ཞན་པོ་ཟེར་ནས་ཁྱི་ལ་སྟེར། །
ས་ཐང་ཆེན་མང་པོ་འབྲི་ཡིས་བསྐོར། །
འབྲི་ཡག་གདའ་ཟེར་ནས་འོ་མ་བཞོ། །
དཀར་འོ་མ་ཟད་དུས་སྒོ་ལ་འབུད། །
ཤ་ཞིམ་པོ་མི་གདའ་ཁྱི་ལ་སྟེར། །
གླིང་ཨ་སྐྱིད་མེ་བཟའ་འབུམ་སྒྲོན་ང་། །
ཆུང་བྱིས་པའི་དུས་ནས་ཕོ་འདྲེས་ཁྲིད། །



612
བདུད་གླིང་གཡུལ་འགྱེད།
ཡིད་མོ་གསར་མཛེས་མ་ང་ལ་ཆགས། །
ཕོ་འདྲེ་ང་ཡི་ཚེ་རོགས་ཟེར། །
ཕོ་འདྲེ་ང་ཡི་ནོར་བུ་ཟེར། །
ངོ་ཚ་ལེ་ཨེ་ཤེས་ཕོ་འདྲེ་དཔོན། །
ང་སྒོ་ང་མ་མེད་ཐང་ལ་ལྷུང༌། །
སྒོང་ཤུལ་སྐམ་པོ་རླུང་གིས་འཁྱེར། །
ཡར་བལྟས་ན་ནམ་མཁའ་སྟོང་པ་རེད། །
མར་བལྟས་ན་ས་གཞི་སྟོང་པ་རེད། །
སྟོང་གསུམ་གའུ་ཁ་སྤྲོད་ནང༌། ། །
ཅི་བྱེད་ཀླུ་བཙན་ལག་པ་རེད། །
ཤར་ཕར་ནས་ཁྲི་གདུགས་ཉི་མ་ཤར། །
བདུད་ཡུལ་མུན་པ་དྭངས་སོང་བསམ། །
གསལ་ཉི་མའི་འོད་ཟེར་ཁྱབ་པ་དེས། །
བདུད་ཀླུ་བཙན་དབུ་འཕངས་མཐོ་སོང་བསམ། །
མཐོ་ཨེ་བསམ་ཀླུ་བཙན་ཁྱེད་ཀྱིས་ཤེས། །
ལས་དེ་ལས་བཟང་ཞིག་ཅི་ལ་གདའ། །
ཕོ་འདྲེའི་ཡིད་ལ་དེ་ལྟར་ཞོག །
ཅེས་གླུ་དེ་ལྟར་ཕུལ་བ་དང་། ཕོ་འདྲེ་བདུད་ཀྱི་རྒྱལ་པོ་ཁོང་ཁྲོས་མགོ་
གཡུགས། མཆེ་བ་གཉེར་ནས་ང་སྲིན་པོ་ ཤ་བཟའ་ཡིན་ཀྱང་ཚེ་རོགས་མི་་
བཟའ། སྤྱང་ཀི་ཤ་བཟའ་ཡིན་ཀྱང་མཉམ་འཚར་ལུ་གུ་མི་བཟའ་ཞེས་གཏམ་
གཞན་ རྗེས་ སུ་ ཡོང་། དེ་ རིང་ སྔོན་ ལ་ ང་ བླ་ ལུག་ ལྕགས་ ཀྱི་ རྨིག་ པ་ དང༌།
བདུད་གཡག་ཁམ་པ་རྭ་རིང་། བླ་འབྲོང་བཅས་ཁམས་བཟང་ཞན་ཅི་ཡོད་
བལྟ་བར་འགྲོ་གི་ཡིན་ཟེར་ནས་མྱུར་བར་སྲིན་རྟ་འཕུར་ཤེས་བཞོན། རི་ཀླུང་



མེ་བཟའ་རྗེ་དང་ཞལ་མཇལ་བྱུང་།
613
མེད་པར་གློག་འཁྱུག་པ་ལྟར་སོང་བ་དང་། མི་རིང་བར་བློན་ཕྱིང་སྔོན་ཀྱི་
སར་འབྱོར་ནས་ཡ་རོང་ཕྲུག་ཕྱིང་སྔོན་ཁྱེད། ལུག་རྣམས་བདེ་སྡུག་ཅི་འདྲ་
ཡོད། ལྷག་པར་བདུད་ལུག་ལྕགས་ཀྱི་རྨིག་པ་གང་དུ་ཡོད་དྲིས་པས་ཕྱིང་སྔོན་
གྱིས་བདུད་ལུག་ལྕགས་ཀྱི་རྨིག་པ་ཁམས་བཟང་གིས་འདིར་ཡོད། ལུག་་་་
བྱིངས་རྣམས་བདེ་མོ་ཡིན་ཟེར། ཀླུ་བཙན་གྱིས་མིག་སྐོར་ཞིག་བརྒྱབ་ནས་ཆུ་
ཕར་རིའི་རི་ལྡེབས་སུ་སྔར་མེད་པའི་རྡོ་ཕ་བོང་དཀར་པོ་ཞིག་འདུག་པ་དེ་ཅི་
རེད་ཟེར། ཕྱིང་སྔོན་གྱིས་སྲིད་པའི་ཕ་བོང་ལ་འགྱུར་རྒྱུ་ཅི་ལ་སྲིད། སྔོན་
ནས་ཕ་བོང་དེ་འདྲ་ཞིག་གདའ་ཞེས་ལབ་ཀྱང་། ཀླུ་བཙན་རྣ་བར་མ་སོང་
བས་ཕྱིང་སྔོན་ལ་གླུ་འདི་བླངས་སོང་།
གླུ་ཨ་ལ་ཐ་ལ་ཐ་ལ་རེད། །
ཐ་ལ་མོ་གླུ་ཡི་ལེན་ལུགས་རེད། །
གླུ་ཐེངས་གསུམ་ངག་གི་འགུག་ལུགས་རེད། །
དུས་དེ་རིང་ལྷ་ཞིག་འབོད་ལེ་འདི། །
མཐོ་ནམ་མཁའ་ལྷ་ཡི་གནས་མཆོག་ནས། །
ཁྲ་རབ་བདུད་ཀྱི་རྒྱལ་པོ་མཁྱེན། །
མཁྱེན་གཟིགས་ཨ་ཕོའི་གླུ་སྣ་དྲོངས། །
ས་འདི་ཡི་ས་ངོ་མ་ཤེས་ན། །
རྫ་རི་སྨུག་པོའི་ཡར་མཐའ་རེད། །
ཕོ་ང་འདྲ་ང་ངོ་མ་ཤེས་ན། །
ཕོ་འདྲེ་བདུད་ཀྱི་རྒྱལ་པོ་ཟེར། །
བདུད་ཁྲ་རབ་ནག་པོའི་སྐྱེ་བ་ཡིན། །
ཕ་སྲིན་པོ་མགོ་དགུའི་བུ་རྒྱུད་ཡིན། །
དུས་དེ་རིང་ཕྱིང་སྔོན་གླུ་ལ་ཉོན། །



614
བདུད་གླིང་གཡུལ་འགྱེད། །
ཉོན་དང་འདྲ་མ་འདི་འདྲ་གདའ། །
ཆུ་ཕར་རིའི་སྲིབ་ཀྱི་སོལ་རི་ནས། །
སྤང་ལེབ་ཆེན་ཕར་རིའི་ནང་རྒྱུད་ནས། །
རྡོ་ཕོང་བ་དེ་ཡི་མཚར་ལུགས་ལ། །
རྡོ་ཕོང་བའི་དབྱིབས་དེ་ཁྱད་མོ་མཚར། །
རྟ་ཕོ་ཆེན་ཐང་ལ་ཉལ་འདྲ་གདའ། །
རྟ་མགོ་བོ་ཚུར་ལ་གཏད་འདྲ་གདའ། །
རྡོ་ཕོང་བ་དེ་འདྲ་ཡོད་ལེ་ཞིག །
བྱང་ཀླུ་བཙན་ང་ཡིས་མི་དྲན་གདའ། །
མ་མཚར་ལས་ཤིག་མཚར་ནས་བྱུང༌། །
མ་འདྲ་ལས་ཤིག་འདྲ་ནས་བྱུང༌། །
ཡར་ཁམས་བྱང་མའི་རི་བརྒྱུད་ལ། །
ས་བདག་ཆུ་བདག་རི་བདག་གསུམ། །
ཀླུ་བཙན་ང་ཡིས་མ་ཤེས་མེད། །
སྟོད་རྒྱུ་གར་ཞྭ་མོ་གོན་གོན་ཡིན། །
སྨད་རྒྱ་ནག་ལྷམ་ཆུང་གོན་གོན་ཡིན། །
བར་དབུས་གཙང་སྐེད་རགས་འཆིང་འཆིང་ཡིན། །
ས་རྒྱུས་རྡོ་རྒྱུས་ང་ལ་ཡོད། །
གཞུ་ག་དར་བློན་པོ་ཕྱིང་སྔོན་ཁྱེད། །
བདུད་ལུག་ལྕགས་ཀྱི་རྨིག་པ་ལ། །
རག་རྨིག་སུམ་ཅུ་སོ་དགུ་ཡོད། །
ཚང་ཞེ་ཨེ་གདའ་རྩིས་དགོས་ཡོད། ། .
སྤུ་རྩེ་ལྕགས་ཀྱི་ལྕགས་མཆུ་ཡོད། །



མེ་བཟའ་རྗེ་དང་ཞལ་མཇལ་བྱུང་།
615
སྤུ་སྐེད་ལྕགས་ཀྱི་ཨ་ལོང་ཡོད། །
སྤུ་འདབ་ལྕགས་ཀྱི་པགས་པ་ཡོད། །
ལྕགས་སྲོག་ཐོབ་པའི་ལུག་ཅིག་ཡིན། །
བདུད་སྲོག་ཐོབ་པའི་ལུག་ཅིག་ཡིན། །
བདུད་ལུག་ལྕགས་ཀྱི་རྨིག་པ་དེ། །
ཕོ་འདྲེ་ང་ཡི་སྙིང་རྩ་ཡིན། །
བདུད་གཡག་ཁམ་པ་རུ་རིང་དེ། །
ཕོ་འདྲེ་ང་ཡི་སྙིང་ཤ་ཡིན། །
བདུད་ཀྱི་བླ་འབྲོང་རོག་པོ་དེ། །
ཕོ་འདྲེ་ང་ཡི་སྙིང་ཁྲག་ཡིན། །
ད་ལྟ་གནས་ཡུལ་གང་དུ་གདའ། །
བདེ་སྡུག་ཅི་གདའ་བལྟ་དགོས་ཡོད། །
ཡར་ཁམས་བྱང་མའི་རི་བརྒྱད་ལ། །
སྒོ་སྲུང་ཕྱི་ནང་བར་གསུམ་ཡོད། །
ཕྱི་མར་མཁན་པ་རྒན་མོ་གཅིག །
སྨན་མོ་ཨ་ལྕམ་དཀར་མོ་གཉིས། །
མཐུ་འཕྲུལ་ཅན་གྱི་སྲུང་མ་ཡིན། །
བར་སྒོ་ནང་སྒོ་ཕྱི་སྒོ་གསུམ། །
སྒོ་གསུམ་སྲུང་བའི་ལྡེ་མིག་ཡོད། །
བྱ་བྱིའུ་ཡིན་ཡང་གཏོང་ལེ་མིན། །
བར་མར་བུ་མོ་སྤུན་བདུན་གཅིག །
ཡང་སྒོས་སྨན་འབྲུག་ལྷ་མོ་གཉིས། །
ཐབས་འཕྲུལ་ཅན་གྱི་སྲུང་མ་ཡིན། །



616
བདུད་གླིང་གཡུལ་འགྱེད།
ས་སྒོ་ཆུ་སྒོ་རླུང་སྒོ་གསུམ། །
འབྱུང་པོ་སྲུང་བའི་ལྡེ་མིག་ཡོད། །
ལྷག་རླུང་ཡིན་ཡང་གཏོང་ལེ་མིན། །
ནང་མར་ཨ་བདག་ལྷ་མོ་གཅིག །
ག་དར་བློན་པོ་ཕྱིང་སྔོན་གཉིས། །
འཐབ་འཕྲུལ་མཁས་པའི་སྲུང་མ་ཡིན། །
གཟུགས་སྒོ་བླ་སྒོ་ཚེ་སྒོ་གསུམ། །
བླ་སྲོག་སྲུང་བའི་ལྡེ་མིག་ཡོད། །
འོད་ཟེར་ཡིན་ཡང་གཏོང་ལེ་མིན། །
ཕྱི་ནང་བར་གི་སྲུང་མ་ཚོས། །
གནམ་ས་གང་ལ་སྲུང་ལེ་རེད། །
དགྲ་ཤར་པ་མཁའ་ལ་འགྲོ་ས་མེད། །
སྐར་གྲལ་ཚོགས་དབྱེ་བ་ཁོང་ཚོས་འབྱེད། །
དཔྱིད་ཟླ་གསུམ་སོན་ལ་རྫུས་ས་མེད། །
སོན་ས་འདེབས་བཟང་ཞན་དབྱེ་ལེ་རེད། །
དབྱར་ཟླ་གསུམ་འདབ་བརྒྱར་སྤྲུལ་ས་མེད། །
མཚར་མེ་ཏོག་ལེགས་ཉེས་དབྱེ་ལེ་རེད། །
སྟོན་ཟླ་གསུམ་འབྲས་བུར་རྫུས་ས་མེད། ། །
འབྲས་བཟའ་ཁ་ལོ་ཡིན་མིན་དབྱེ་ལེ་རེད། །
དགུན་ཟླ་གསུམ་འཁྱགས་ལ་འགྱུར་ས་མེད། །
འཁྱགས་དར་ཁ་བསྒྲིགས་མིན་དབྱེ་ལེ་རེད། །
སྒོ་ཕྱི་ནང་བར་གསུམ་སྲུང་མི་ཚོ། །
ལས་བཟང་ངན་དབྱེ་བ་འབྱེད་མི་རེད། །



མེ་བཟའ་རྗེ་དང་ཞལ་མཇལ་བྱུང་།
617
མི་གང་ཡོང་ཐོ་གང་གཏོང་ལེ་མིན། །
ལས་དེ་འདྲ་ཡིན་ཀྱང་ཕྱིང་སྔོན་བློན། །
དགྲ་གར་ཡོད་བཤད་ཚོད་སུ་ཡིས་ཐིག །
ངེད་བླ་ལུག་བླ་གཡག་བླ་འབྲོང་གསུམ། །
དུས་རྟག་ཏུ་བདེ་སྡུག་ཅི་གདའ་ལྟོས། ། །
རྒྱུ་ཅི་ཡིན་ང་ཡིས་གསལ་ཁ་འབྱེད། །
ད་ཁ་སང་ཉི་མ་འགའ་ཡི་ནང༌། །
ལྟས་ངན་པའི་རྨི་ལམ་མང་ནས་བྱུང་། །
འཇིགས་རྨི་ལམ་སྙིང་ཁ་རྔམས་ནས་བྱུང༌། །
གཟུགས་མི་བདེ་ལུས་པོ་འདར་སིག་སིག ། །
ལུས་འབྱུང་བཞི་རྒྱབ་ནས་གཟེར་ཞིག་ལངས། །
མདུན་སྙིང་ཁའི་དཀྱིལ་ནས་ཚ་ཤུག་ཤུག །
མགོ་ཡར་ཐོད་དཀྱིལ་ནས་གཟེར་ཞིག་ལངས། །
རྐང་སེན་རྩེ་མར་ནས་ཚ་ལྷང་ལྷང་། །
ལས་དེ་འདྲ་བྱུང་བའི་དོན་རྩ་འདི། །
ཡ་མཚན་པའི་ཕོང་བ་མཐོང་བས་ན། །
བློ་མི་བདེ་རང་སེམས་རབ་ཏུ་གཡོས། །
གླུ་ཨེ་གོ་བློན་པོ་ཕྱིང་སྔོན་བུ། །
མ་གོ་གླུ་ལ་སྐྱོར་རྒྱུ་མེད། ། །
ཅེས་གླུ་མཇུག་རྫོགས་པ་དང༌། ཕོ་འདྲེའི་ལག་པ་བརྐྱངས་ནས་རྡོ་ཕོང་
བར་བསྙབ་གྲབས་བྱེད་སྐབས། ཕྱིང་སྔོན་གྱིས་མྱུར་དུ་ཕོ་འདྲེའི་གདོང་དུ་
ཡོང་ནས་རྡོ་ཕོང་བར་བསྙབས་ནས་ཅི་ལ་ཕན། རྟ་མགོ་དྲེལ་མགོ་ཅི་མི་ཤེས།
ལ་ཆེན་སྟོབས་ཀྱི་རྒྱལ་པོ་ཁྱེད། གསོན་དང་ཞུ་རྒྱུ་འགའ་རེ་ཡོད་ཟེར་ནས་ཕྱིང་



618
བདུད་གླིང་གཡུལ་འགྱེད།
སྔོན་གྱིས་ཀླུ་བཙན་མགོ་བསྐོར་བའི་གླུ་ཞིག་ཕུལ་སོང་།
གླུ་ཨ་ལ་ཐ་ལ་ཐ་ལ་རེད། །
ཐ་ལ་མོ་གླུ་ཡི་ལེན་ལུགས་རེད། །
གླུ་ཐེངས་གསུམ་ངག་གི་འགུག་ལུགས་རེད། །
དུས་དེ་རིང་ལྷ་ཞིག་འབོད་ལེ་འདི། །
ལྷ་ཆོས་སྐུ་ལོངས་སྐུ་སྤྲུལ་སྐུ་གསུམ། །
བྱིན་རླབས་ཅན་གྱི་ལྷ་གསུམ་མཁྱེན། །
དུས་དེ་རིང་ཕྱིང་སྔོན་ཁ་འཛིན་མཛོད། །
ས་འདི་ཡི་ས་ངོ་མ་ཤེས་ན། ། །
རྫ་གཤམ་སྤྱང་ཐང་སྔོན་མོ་ཟེར། །
ཕོ་ང་འདྲ་ང་ངོ་མ་ཤེས་ན། །
བདུད་བློན་ཨ་ནུ་ཕྱིང་སྔོན་ཟེར། །
ད་ལོ་གནམ་ལོ་འདི་གསར་ཐོག །
ཕོ་ལོ་བཅུ་དགུ་སོན་ལེ་ཡིན། །
དཔའ་རྩལ་དྲུག་ལུས་ལ་ཚང་ནས་ཡོད། །
གཏམ་ཤེས་བྱ་འཛམ་གླིང་ཀུན་ལ་གྲགས། །
གླུ་འདི་དང་གླུ་ངོ་མ་ཤེས་ན། །
བློན་ཕྱིང་སྔོན་དཔའ་ཀླུ་ཐུང་ཐུང་རེད། །
ས་ག་མ་ཡུལ་ལ་མི་ལེན་ཏེ། །
དུས་དེ་རིང་མི་ལེན་ཀ་མེད་རེད། །
ལ་ཆེན་ཀླུ་བཙན་རྒྱལ་པོ་ཁྱེད། ། །
གསོན་དང་འདྲ་མ་འདི་འདྲ་ཡོད། །
ཕོ་འདྲེ་བདུད་ཀྱི་རྒྱལ་པོ་ཁྱེད། །



མེ་བཟའ་རྗེ་དང་ཞལ་མཇལ་བྱུང་།
619
619
འཛམ་བུ་གླིང་གི་སྲོག་བདག་ཁྱེད། །
གཤིན་རྗེ་ནག་པོའི་ཁ་གཏད་ཁྱེད། །
ས་འདིར་འཇིགས་སྣང་མེད་ལེ་ཁྱེད། །
རྨི་ལམ་འཁྲུག་པར་སྐྲག་དོན་མེད། །
རྨི་ལམ་སྒྱུ་མའི་འཕྲུལ་འཁོར་རེད། །
དེ་ལ་ཡ་མཚན་བྱེད་དགོས་མེད། །
ད་གསལ་པོ་ཞུས་ན་ཨེ་འདྲ་ཡོད། །
ལེབ་ཆེན་སྤང་ཁ་ཡངས་པའི་ངོས། །
ལྕགས་ལུགས་ཤ་ཤེད་བཟང་ལེ་གཅིག །
ལྕགས་རྨིག་ལུས་ལ་ཚང་ལེ་གཉིས། །
ལྕགས་སྲོག་རང་དབང་ཐོབ་ལེ་གསུམ། །
ཆོས་གསུམ་ཚང་བའི་ལྕགས་ལུག་དེ། །
སྔོ་ལྗང་སྤང་ཁ་འགྲིམས་ཞེ་ཡོད། །
སྐྱིད་མོ་རྩྭ་ཆུར་རོལ་ཞེ་ཡོད། །
རྫ་གསེབ་གཡའ་མ་གཉིས་ཀྱི་མཚམས། །
བླ་གཡག་ཁམ་པ་རྭ་རིང་གཅིག །
བླ་འབྲོང་ནག་པོ་ངར་རྒོད་གཉིས། །
རྩྭ་ཡག་རི་རྩེ་འགྲིམས་ཞེ་ཡོད། །
ཆུ་གཙང་ཀླུང་མོ་འགྲིམས་ཞེ་ཡོད། །
ཁམ་པ་གཡག་དང་ནག་པོ་འབྲོང་། །
ཤ་ཤེད་འཛོམས་ལ་རྒྱུག་ཤུགས་བཟང་། །
སུག་བཞི་སྦོམ་ལ་གཟུགས་སྟོབས་བཟང་། །
སྤུ་ཁ་ལེགས་ལ་རྔ་རྩ་བཟང་། །



620
བདུད་གླིང་གཡུལ་འགྱེད།
ངར་སྒྲ་ཆེ་ལ་རྭ་རྩལ་བཟང་། །
གཡག་འབྲོང་གཉིས་དེ་རྒྱུགས་པའི་དུས། །
གཏུམ་དྲག་གཅན་གཟན་ཕྱི་ལ་བཤོལ། །
དཔོན་བླ་གནས་བདེ་ལུགས་འདི་འདྲ་རེད། །
ཐུགས་སྤྲོ་པོར་མཁར་དུ་བཞུགས་ན་བསམ། །
དེ་རིང་གཏམ་གྱི་རྡོག་ཁ་ལ། །
བཙན་པོ་བྱང་གི་ས་ཆ་ལ། ། །
ཤར་པ་རང་དགར་འགྲོ་ས་མེད། །
གནམ་ལ་བྱ་བརྒྱ་སོ་ལྟར་ཡོད། །
འདབ་ཆགས་རང་དགར་འཕུར་དབང་མེད། །
འཕུར་ན་བྱ་ཡི་ཁྲིམས་དང་འགལ། །
ས་ལ་བྱང་ཁྲིམས་བསྡམས་ནས་ཡོད། །
ཕྱི་མི་བྱང་ལ་ཡོང་ས་མེད། །
ཡོང་ན་བཙན་པོ་ཁྲིམས་ལ་སྦྱར། །
བདུད་ལུང་མུན་པ་ཆུ་འཁྲིགས་ལ། །
འཆི་བདག་མ་གཏོགས་མི་ཐར་ཟེར། །
གནམ་ལྕགས་མ་གཏོགས་མི་འབབ་ཟེར། །
ལ་ཆེན་ད་དུང་ཨེ་འདྲ་གདའ། །
རི་རྒྱལ་ལྷུན་པོའི་དབུ་རྩེ་ལ། །
དུང་སེང་གཡུ་རལ་རྒྱལ་གདའ་ཟེར། །
སེང་ལ་འགྲན་ཡ་མེད་གདའ་ཟེར། །
ཕོ་འདྲེ་རི་རྒྱལ་བསྐོར་བའི་དུས། །
གཡུ་རལ་ས་ལ་དུད་གདའ་ཟེར། །



མེ་བཟའ་རྗེ་དང་ཞལ་མཇལ་བྱུང་།
621
རྫ་རི་གཡའ་སྤང་གཉིས་ཀྱི་དབུས། །
འབྲོང་རྒོད་རུ་ཐུར་འཇིགས་གདའ་ཟེར། །
འབྲོང་ལ་དོ་ཡ་མེད་གདའ་ཟེར། །
ཕོ་འདྲེ་རྫ་སྤང་བསྐོར་བའི་དུས། །
འབྲོང་རྭ་ས་ལ་སྒུར་གདའ་ཟེར། །
ཙན་དན་ནགས་རི་གསེབ་ཀྱི་ནང་། །
རྒྱ་སྟག་འཛུམ་དྲུག་མཚར་གདའ་ཟེར། །
སྟག་ལ་ཁ་གཏད་མེད་གདའ་ཟེར། ། །
ཕོ་འདྲེ་ནགས་རི་བསྐོར་བའི་དུས། །
སྟག་མོ་ཞུམ་ཞུམ་བྱེད་གདའ་ཟེར། །
ཟེར་ཟེར་གཏམ་དང་དོན་གཉིས་མཚུངས། །
ལྷོ་ཕྱོགས་འཛམ་བུ་གླིང་གི་སར། །
ཕོ་འདྲེར་འགྲན་མི་མེད་པ་ལ། །
དོན་མེད་འཇིགས་སྣང་བྱེད་དགོས་མེད། །
སྲིད་པ་རི་རྒྱལ་ལྷུན་པོ་ལ། །
རང་བཞིན་རྡོ་ཕོང་གྲངས་མེད་ཡོད། །
ས་རྟགས་ཆུ་རྟགས་སུ་ཡིས་བྱེད། །
ཡ་མཚན་མོ་ཨེ་ཤེས་ཀླུ་བཙན་ཁྱེད། །
ཡིད་མི་ཆེས་རྩེ་བ་ཅི་འདྲ་རེད། །
ཁྱེད་ལ་གནོད་འཚེ་ག་ཚོད་བྱུང༌། །
གཞུ་ག་དར་བློན་པོ་ཕྱིང་སྔོན་ངས། །
རྐུ་ལག་ལ་བཞག་ན་བྱེད་མ་མྱོང་། །
རྫུན་ལྕེ་ལ་བཞག་ན་ལབ་མ་མྱོང༌། །



622
བདུད་གླིང་གཡུལ་འགྱེད།
དུས་དེ་རིང་ཉི་མའི་གདོང་གང་ལ། །
ང་ཕྱིང་སྔོན་རྐུ་མར་རིག་པ་འདྲ། །
ང་ཕྱིང་སྔོན་རྫུན་མར་རིག་པ་འདྲ། །
ལས་དེ་འདྲ་དགོས་དོན་ཨེ་ཡོད་ཞེ། །
གཞན་མའི་སྒོ་སྲུང་ཕྱི་ནང་བཅས། །
ཁ་སང་སྔོན་ནས་བདེ་མོ་གདའ། །
ད་ལྟ་བདེ་སྡུག་མ་ཤེས་ཐལ། །
དོགས་པ་མ་བྱེད་ཀླུ་བཙན་དཔོན། །
གནའ་མིའི་བོད་ལ་དཔེ་ཞིག་ཡོད། །
དཔེ་བཞག་ན་འདྲ་མ་འདི་འདྲ་གདའ། །
ཕོ་རང་སེམས་དགྲ་རུ་མ་ལངས་ན། །
སེམས་གངས་དཀར་དགྲ་ལ་གྱུར་དོན་མེད། །
ཕོ་རང་སེམས་འཆི་བདག་མ་བསྒོམ་ན། །
སྙིང་དམར་པོ་དྲན་པ་འཐོར་དོན་མེད། །
ཁྱེད་ཕོ་འདྲེ་དོགས་པས་གང་བསམ་མེད། །
དོན་དངོས་མེད་དགྲ་འདྲེ་ཁོག་པར་བཞུགས། །
ཁོག་དགྲ་འདྲེས་མ་བཞག་རབ་ཏུ་བསྐུལ། །
ཕྱོགས་གང་སར་རྒྱུགས་ནས་དགྲ་གདའ་ཟེར། །
བྲག་རྫ་རི་རང་བཞིན་ཕོང་བ་ལ། །
དགྲ་ཤ་པར་དོགས་ནས་ངར་ངར་བྱེད། །
ཐབས་སྡུག་པོ་ཨེ་ཤེས་ཀླུ་བཙན་དཔོན། །
ཁྲོམ་རྒྱ་སྡེ་ཁྲོམ་པས་འཕྱ་སྨོད་བྱེད། །
རྡོ་ཕོང་བར་དོན་མེད་བཟུང་ལེ་དེ། །



མེ་བཟའ་རྗེ་དང་ཞལ་མཇལ་བྱུང་། 623
ལས་ཅི་དགོས་ཀླུ་བཙན་ཁྱེད་རང་ལྟོས། །
མ་ཕུགས་འདྲ་མ་བཤད་པས་ན། །
དབྱར་ཟླ་གསུམ་ཆར་ཆུ་འབབ་པའི་དུས། །
འཁྱགས་སིག་སིག་ལུག་རྫི་རི་འཁྱར་བ། །
རྡོ་ཕོང་བ་ཆར་གཡོལ་བྱེད་ས་རེད། །
དབྱར་ཟླ་གསུམ་ཆར་ཁེབས་ཕན་ཞེ་གདའ། །
དགུན་ཟླ་གསུམ་ལྷགས་ཁེབས་ཕན་ཞེ་གདའ། །
དེ་ཚོ་ཕོ་འདྲེའི་ཡིད་ལ་ཞོག །
མ་གོ་གླུ་ལ་སྐྱོར་རྒྱུ་མེད། །
ཅེས་གླུ་དེ་ལྟར་བླངས་པ་དང་། ཀླུ་བཙན་རྒྱལ་པོས་རྡོ་ཕོང་བ་དེ་ཚུར་
བླངས་ནས་བྲག་རིར་བརྡབ་དགོས་བསམ་ཡང་། ཕྱིང་སྔོན་གྱི་གཏམ་དེ་་་
བདེན་པར་གོ་ནས་སྲིན་རྟ་འཕུར་ཤེས་ཀྱི་གོང་ནས་མར་བབ། ལུག་ཁྱུའི་་
དཀྱིལ་དུ་འགྲོ་བཞིན་འདིར་ཕོང་བ་འདི་འདྲ་ཞིག་ཡོད་པ་ངས་རྩ་བ་ནས་དྲན་
ཞེ་མི་གདའ། ལ་ཆེན་ད་ལོ་ངའི་བསམ་བློ་འདི་འཚབ་འཚུབ་འཇིགས་པ་བྱེད་
ཀྱི་འདུག་པས་ཅི་ཡིན་ཆ་མི་རྟོགས་ཞེས་གཅིག་ལབ་བྱེད་པ་དང་བླ་ལུག་ལྕགས་
རྨིག་པར་བྱུག་བྱུག་ལན་གསུམ་བྱས་པས་བླ་ལུག་དེས་ཀླུ་བཙན་རྒྱལ་པོར་ལྕེ་
བརྐྱངས། མགོ་བརྡུང་། གཟུགས་པོ་ཤིག་འདྲད་བྱས་ནས་ཕར་རྒྱུག་ཚུར་
རྒྱུག་བྱས་པས་ཀླུ་བཙན་གྱི་བསམ་པར་བླ་ལུག་འདི་ལ་སྐྱོན་གང་ཡང་མེད་གདའ་
བསམ་ནས་སྲིན་རྟ་འཕུར་ཤེས་ཀྱི་གོང་ལ་བུད། བྱང་གི་སྟག་ནག་ཐང་ཆེན་
བརྒྱུད་ནས་དཔའ་མོ་ཡོད་སར་སོང་།
དཔའ་མོས་བདུད་ཕོ་འདྲེ་ཁ་རླངས་སྨུག་པ་འཚུབ་བེར་ཡོང་བ་མཐོང་མ་
ཐག་རྟ་ཕོ་རག་དཀར་ལྡིང་ཤེས་ཀྱི་གོང་དུ་བུད་ནས་བདུད་རྒྱལ་ཕྱོགས་སུ་སོང་
བ་དང་། ཕོ་འདྲེས་ཡ་དཔའ་མོ་བླ་གཡག་ཁམ་པ་རྭ་རིང་དང༌། བླ་འབྲོང་



624
བདུད་གླིང་གཡུལ་འགྱེད།
གཉིས་དེ་བདེ་སྡུག་ཅི་འདྲ་ཡོད་ཅེས་དྲིས། དཔའ་མོས་བླ་གཡག་ཁམ་པ་རྭ་
རིང་ནི་རྫ་རི་སྟོང་གསུམ་འབར་བའི་རྩེ་ལ་ཡོད། བླ་འབྲོང་ནི་ངའི་སྒོ་འགྲམ་
ལ་ཉལ་ནས་བསྡད་ཡོད་ཞུས་པ་དང་། གླིང་གི་འབྲོང་གཡག་དར་མ་བཅུ་
གསུམ་དེ་བདུད་ཀྱི་བླ་འབྲོང་ལ་སྤྲུལ་ནས་ཨ་སྟག་འདུག་གནས་ཀྱི་སྒོ་ཁར་ཡོད་
པ་མཐོང་བ་ཙམ་གྱིས་རྭ་རྩེར་མེ་འབར། རྔ་མར་ལྷོ་སྤྲིན་འཚུབ། རྨིག་པར་
རྡུལ་རླངས་འཁྲིགས། ངར་སྒྲ་གཡུ་འབྲུག་གྲགས་གྲགས་བྱས་པས་རི་ཀླུང་
ཐམས་ཅད་འགུལ་ཤིག་ཤིག་བྱས་སྟབས་ཀླུ་བཙན་དགའ་ནས་ངའི་བླ་འབྲོང་
དེར་སྐྱོན་མི་གདའ། ད་བླ་གཡག་ཁམ་པ་རྭ་རིང་དེ་རི་རྩེར་བསྡད་ཡོད་མེད་
བལྟ་དགོས་བསམ་ནས་ཡར་བལྟས་པས། བླ་གཡག་ཁམས་པ་རྭ་རིང་དེ་རྩྭ་ཆུ་
གང་བཟང་འགྲིམ་བཞིན་འདུག་པ་མཐོང་བ་དང་། ཀླུ་བཙན་བློ་བདེ་ནས་ད་
ནི་མེ་བཟའི་སར་ལོག་དགོས་བསམ་ནས་སྲིན་རྟ་འཕུར་ཤེས་ཀྱི་གོང་དུ་བུད་ནས་
རླུང་འཚུབ་པ་ལྟར་སོང་ནས་འབྲོང་རྭ་སྨུག་པོ་ཁྱུང་རྫོང་གི་ནང་དུ་འབྱོར། རྡོ་
སྲིན་པོ་ཁུག་ཚུར་ནག་པོའི་སྟེང་དུ་རྐུབ་བཀྱག་བྱས། རྒྱབ་འབོག་ནས་མི་རོ་རྟ་
རོ་ལྔ་མར་བཏོན་ནས་གྲོད་ཁོག་མ་བརྒྱག་བར་བཟས་པ་དང་། མེ་བཟའ་འདི་
བྱེད་ལུགས་བྱེད་སྟངས་ཅི་གདའ་བལྟ་དགོས་བསམ་ནས་མིག་འབྲས་ཁྲག་གི་
མདོག་ལྟར་དམར་འཚུབ་འཚུབ། མཆེ་བ་སྐྱ་ཟིང་ཟིང་གིས་མེ་བཟའ་ཁྱེད་
ཀྱིས་ཅི་བྱེད་ཞེ་ཡོད་ཟེར། མེ་བཟས་ཁྱེད་མཁར་དུ་འབྱོར་བ་བཀའ་དྲིན་ཤིན་
ཏུ་ཆེ། ད་ཁྱོད་ཀྱིས་བཟའ་བཏུང་འཚིམ་པ་ཞིག་བྱེད་ཨེ་ཏོ་ཟེར་ནས་བཟའ་
འཐུང་རྒྱས་པར་བཤམས། ཕོ་འདྲེས་དེ་རྣམས་བཟས་ནས་ད་ནི་ང་བཟའ་
འཐུང་འགྲིག་སོང་། སང་ཉི་མ་སྔ་ཤར་ཐོག་ང་ཡུལ་བསྐོར་བར་འགྲོ་ལེ་ཡིན།
དང་པོ་སྟོད་གངས་རི་རྩེ་བརྒྱད་མན་ཆོད་ནས་སྟོད་རྒྱ་གར་ཆོས་སྒོ་ཡན་ཆོད་
བསྐོར་ནས་མགོ་ཞྭ་སེར་ཅན་གྱི་བླ་མ་ཁག་ཅིག་བཟའ་དགོས་ཟེར།
ཕྱི་ཉིན་ཞོགས་པ་ནམ་སྐྱ་མདའ་བཏང་བ་དང་བདུད་རྟ་རག་རྒྱལ་ཁམ་པ་



མེ་བཟའ་རྗེ་དང་ཞལ་མཇལ་བྱུང་།
625
བཞོན་ནས་སྟོད་རྒྱ་གར་ཕྱོགས་སུ་གློག་འཁྱུག་པ་ལྟར་སོང་། བྱང་ཁྲི་ཤོག་མེ་
བཟའ་འབུམ་སྒྲོན་གྱིས་འཐག་ཁྲི་བར་མར་རས་སྐུད་ནག་པོའི་རྒྱུ་ལ་སྤུན་དཀར་
པོ་བཏང་བས་རྒྱུ་སྤུན་དཀར་ནག་གཉིས་དེ་གཡས་པ་ཡར་གླས། གཡོན་མ་
མར་གློད། ཁ་ངོ་གཡས་པར་དཀར་པོ་བྱུག གཡོན་མར་ནག་པོ་བྱུག རྒྱུ་
སྤུན་ དཀར་ནག་ གིས་ རས་དཀར་ནག་ གཉིས་ འཐག་ ནས་ སྡོད་ པའི་ སྐབས།
གླིང་རྗེ་སྟོབས་ཀྱི་རྒྱལ་པོས་དབུ་སྐུར་བ་སོ་མཐེབ་ཀོར་བརྒྱན། རྒྱབ་ལ་དར་
འབོག་སྔོན་མོ་ཞིག་གི་ནང་དུ་མུ་ཏིག་སྒྲིལ་བ་དེ་འཁུར། ཕོ་གསར་ཡིད་དུ་
རུང་བ་ཞིག་ལ་སྤྲུལ་ནས་མེ་བཟའི་འཐག་མགོ་གནོན་པར་ཕེབས་པ་དང་། མེ་
བཟའི་བསམ་པར་མདང་སུམ་ཉལ་བའི་རྨི་ལམ་དང༌། ད་ནང་ལངས་པའི་
རྟེན་འབྲེལ་གཉིས་ལ་བལྟས་ན་འདི་གླིང་རྗེ་སྟོབས་ཀྱི་རྒྱལ་པོ་ཡིན་པ་ངེས་པ་མི་
གདའ་བསམ་ནས་ཞལ་འཛུམ་གྱིས་ཁྱོད་ག་ནས་ཡོང་བ་ཡིན་ཞེས་དྲིས། ཕོ་
གསར་དེས་ང་ཚ་བ་རོང་གི་དྲེལ་དཔོན་ཡིན། དྲེལ་བཅུ་གསུམ་ཙམ་ཇག་པས་
དེད་ཤོར་སོང་བས། ལུང་པ་འདིའི་རྒྱུད་ལ་ཡོད་མེད་ཉམས་ཞིབ་བྱེད་པར་
ཡོང་བ་ཡིན་ཟེར། མེ་བཟས་བདུད་ཀྱི་ལུང་པ་འདི་འདྲར་ཁྱོད་ཕོ་གསར་་
སླེབས་པ་མཚར་ནས་བྱུང་། བདུད་སྲིན་པོ་གཉིས་ཀྱི་སྒོ་འགྲམ་ལ་དགྲ་དང་
ཇག་པ་ཡོང་བ་ག་ནས་སྲིད་ཟེར་ནས་སྔར་བཞིན་འཐག་བཏགས་ནས་བསྡད།
ཕོ་གསར་ཡིད་དུ་རུང་བ་དེས་འོ་ན་བུ་མོ་ཁྱོད་ལ་གཏམ་དང་སྐད་ཆ་ཞིག་འདྲི་རྒྱུ་
ཡོད་ཟེར་ནས་གླུ་འདི་ལྟར་ཕུལ་ལོ། །
གླུ་ཨ་ལ་ཐ་ལ་ཐ་ལ་རེད། །
ཐ་ལ་མོ་གླུ་ཡི་ལེན་ལུགས་རེད། །
གླུ་ཐེངས་གསུམ་ངག་གི་འགུག་ལུགས་རེད། །
དུས་དེ་རིང་ལྷ་ཞིག་འབོད་ལེ་འདི། །
ལྷ་ཆོས་སྐུ་ལོངས་སྐུ་སྤྲུལ་སྐུ་གསུམ། །



626
བདུད་གླིང་གཡུལ་འགྱེད།
བྱིན་རླབས་ཅན་གྱི་ལྷ་གསུམ་མཁྱེན། །
མཁྱེན་གཟིགས་ཨ་ཕོའི་གླུ་སྣ་དྲོངས། །
ས་འདི་ཡི་ས་ངོ་མ་ཤེས་ན། །
ཡར་ཁམས་བྱང་མའི་རི་བརྒྱུད་རེད། །
སྨན་བུ་མོའི་འཐག་ཁྲི་བར་མ་རེད། །
མི་ང་འདྲ་ང་ངོ་མ་ཤེས་ན། །
རོང་ཚ་བ་མཐིལ་གྱི་ནང་རྒྱུད་ནས། །
ཚྭ་བུལ་ཏོག་དཀར་པོའི་མར་གཤམ་ནས། །
དྲེལ་ཚྭ་རྒྱབ་མང་པོ་དེད་ནས་ཡོང་། །
དུས་ད་ལོ་བྱང་ལམ་གོང་མ་འགྲིམས། །
དྲེལ་རྟ་དྲེལ་མང་པོ་ཇག་པས་བཅོམ། །
ང་དེ་རིང་རྟ་དྲེལ་ར་མདར་ཡོང་། །
རོང་ཚ་བའི་རྡོ་རྗེ་བར་མ་ནས། །
རོང་ཕྲུག་དཔའ་བོ་ཁེར་གཅིག་ཟེར། །
གླུ་འདི་ཡི་གླུ་ངོ་མ་ཤེས་ན། །
རོང་གི་ཚྭ་གླུ་རིང་མོ་ཟེར། །
ཚྭ་གླུ་རང་དགར་མི་ལེན་ཏེ། །
དེ་རིང་མི་ལེན་ཀ་མེད་རེད། །
གླུ་འགོ་ཡར་ནས་འགྱིང་ཞིང་འགྱིངས། །
གླུ་སྐེད་ཕར་ནས་འཚུབ་ཅིང་འཚུབས། །
ཀླུ་མདའ་མར་ནས་མཐའ་ཞིང་མཐའ། །
མཐའ་དབུས་མེད་པའི་གླུ་ཞིག་ལེན། །
འགག་པ་མེད་པའི་ངག་ཅིག་འགུགས། །



མེ་བཟའ་རྗེ་དང་ཞལ་མཇལ་བྱུང་།
627 །
དེ་རིང་འདྲ་མ་འདི་འདྲ་གདའ། །
མཛེས་པའི་བུ་མོ་ཐ་ག་མ། །
ཁྱེད་སྣམ་བུ་དཀར་ནག་འཐག་ཞེ་གདའ། །
སྣམ་དཀར་དཀར་པོ་གཡས་ནས་བཏགས། །
སྣམ་ནག་ནག་པོ་གཡོན་ནས་བཏགས། །
རྒྱུ་སྤུན་དཀར་ནག་གཉིས་དེ་འཐབ། །
དེ་དོན་རྩ་བ་ཅི་འདྲ་རེད། །
འཐག་ཁྲིར་འཁོར་ལོ་བཅུ་གསུམ་བསྐོར། །
དེ་ལ་བཤད་པ་གང་འདྲ་ཡོད། །
བཏག་སོ་འུ་ལུ་གཉིས་པོ་དེས། །
རྒྱུ་སྤུན་དཀར་ནག་མ་འདྲེས་ལེ། །
ཐབས་ཤེས་ལོ་རྒྱུས་ཅི་འདྲ་རེད། །
སྐྲ་ལོ་གཡས་པ་སླས་ལེ་དེ། །
ཇུས་དང་ཆ་ལུགས་གང་འདྲ་རེད། །
ངོ་གདོང་གཡས་པར་དཀར་པོ་བྱུག །
སེམས་དཀར་གཏད་ས་སུ་ལ་རེད། །
ངོ་གདོང་གཡོན་མར་ནག་པོ་བྱུག །
ཞེ་སེམས་གནག་ས་སུ་ལ་རེད། །
རས་འཐག་པང་གདན་མདུན་ལ་བཅིངས། །
ལྷམ་ཆུང་འཐག་ཁྲ་རྐང་ལ་གྱོན། །
ལྷམ་མཐིལ་དམར་པོར་འཇའ་འཁྲིགས་བརྒྱན། །
རྒྱུན་དེ་འདྲ་སུ་ཡི་ཆ་ལུགས་རེད། །
ཤར་རོང་ནས་ཡོང་བའི་མི་ཕོ་ང་། །



628
བདུད་གླིང་གཡུལ་འགྱེད།
དེ་རིང་རྟ་དྲེལ་ར་མདར་ཡོང་། །
རྒྱུས་མེད་ལམ་ནོར་ཁྱེད་སར་འཁོར། །
ཤེས་ན་བཤད་པ་གང་འདྲ་ཡོད། །
མ་ཤེས་ལམ་སྟོན་བུ་མོས་མཛོད། །
བདུད་ཡུལ་མུན་པ་འཐིབས་པའི་ནང༌། །
འགྲོ་ལུགས་སྡོད་ལུགས་ཅི་འདྲ་བྱེད། །
ཁྱེད་བུ་མོའི་ཡིད་ལ་དེ་ལྟར་ཞོག །
མ་གོ་གླུ་ལ་སྐྱོར་རྒྱུ་མེད། །
ཅེས་གླུ་དེ་ལྟར་བླངས་པ་དང་། ཁྲི་ཤོག་མེ་བཟས་དེ་རིང་གློ་བུར་དུ་
བྱུང་བའི་མགྲོན་པོ་དེ་གླིང་རྗེ་གེ་སར་རྒྱལ་པོ་ཡིན་ལེ་འདྲ་བསམ་ནས་དགའ་
བས་འཛུམ་མདངས་རང་ཤུགས་སུ་འཕྱུར་བཞིན་འཐག་ཁྲི་བར་མའི་སྟེང་ནས་
མར་བབ། ཕོ་གསར་ཡིད་དུ་འོང་བ་ཁྱེད། ཚ་བ་རོང་གི་དྲེལ་དཔོན་ཡིན་
མིན་ཅི་མི་ཤེས། ལ་ཆེན་བུ་མོའི་གླུ་འདི་ཉོན་ཟེར་ནས་ཁྲི་ཤོག་མེ་བཟས་གླུ་
ཞིག་ཕུལ་ལོ། །
གླུ་ཨ་ལ་ཐ་ལ་ཐ་ལ་རེད། །
ཐ་ལ་མོ་གླུ་ཡི་ལེན་ལུགས་རེད། །
སྐྱབས་ཆོས་སྐུ་ལོངས་སྐུ་སྤྲུལ་སྐུ་གསུམ། ། །
མཁྱེན་གཟིགས་བུ་མོའི་སྡོང་གྲོགས་མཛོད། །
ཤར་གཡུ་ལོ་བཀོད་པའི་ཞིང་ཁམས་ནས། །
གནས་འོག་མིན་ཅན་གྱི་ཕོ་བྲང་ནས། །
མཐོ་གསེར་ལོ་བརྩེགས་པའི་ཁྲི་སྟེང་ནས། །
མ་རྗེ་བཙུན་སྒྲོལ་མ་དཀར་སྔོན་རྣམས། །
ཐུགས་རྗེའི་འོད་ཟེར་ང་ལ་གཟིགས། །



629
མེ་བཟའ་རྗེ་དང་ཞལ་མཇལ་བྱུང་།
གནས་ཆོས་དབྱིངས་དབྱིངས་ཀྱི་ཕོ་བྲང་ནས། །
མ་རྒྱུད་རྡོ་རྗེ་ཕག་མོ་མཁྱེན། །
དམར་ཆུང་མ་ཡིས་གླུ་སྣ་དྲོངས། །
ས་འདི་དང་ས་ངོ་མ་ཤེས་ན། །
གཤིན་བདུད་ནག་པོའི་ས་ཆ་རེད། །
ལས་དང་འཁོར་བའི་མི་ཕོ་ཁྱོད། །
མི་འདུག་བྱང་གི་རི་ཀླུང་བསྐོར། །
ར་མདར་ཡོང་ཞེས་གང་སར་རྒྱུག །
ཤ་བཟའ་བདུད་ཀྱི་ས་ཆ་ལ། །
རང་དགར་འགྲོ་ས་གང་ལ་ཡོད། །
སྨན་ང་འདྲ་ང་ངོ་མ་ཤེས་ན། །
ཚེ་སྔ་མོ་སྔར་གྱི་དུས་ཚོད་ལ། །
ཤར་གླིང་དཀར་ནོར་བའི་གཡང་ར་ནས། །
སྐྱིད་ལྷང་ལྷང་ལྷ་མཁར་རྟེན་པ་ནས། །
གསུང་ལྷང་ལྷང་ཁུ་བྱུག་གྲགས་ས་ནས། །
གླིང་ཨ་སྐྱིད་ཚང་གི་བུ་མོ་ཡིན། །
ཨ་སྐྱིད་མེ་བཟའ་འབུམ་སྒྲོན་ཟེར། །
མོ་ལོ་དགུ་ལ་གསར་བའི་དུས། །
ཕོ་འདྲེ་བདུད་ཀྱི་ཁ་ལ་ཚུད། །
ཁ་སོ་རལ་གྲིས་མཆོད་ནས་ཐལ། །
མཐའ་མ་བདུད་ཕོའི་ཇ་མར་བཞག །
དུས་ད་ལོ་དྲུག་གསུམ་བཅོ་བརྒྱད་ཡིན། །
མགྲོན་གལ་ཆེན་མི་གཅིག་བསྒུགས་ནས་ཡོད། །



630
བདུད་གླིང་གཡུལ་འགྱེད། །
གླུ་འདི་ཡི་གླུ་ངོ་མ་ཤེས་ན། །
ང་མེ་བཟའི་སྐྱ་ག་དྲུག་འགྱུར་རེད། །
ས་ག་མ་ཡུལ་ལ་ལེན་ལེ་མིན། །
སྣམ་དཀར་པོ་གཡས་ནས་བཏགས་ལེ་དེ། །
ཆོས་སྐུའི་འཇའ་ལམ་བཏགས་ལེ་ཡིན། །
སངས་རྒྱས་ན་བཟའ་ཨེ་ཡོང་བསམ། །
རྒྱུ་སྤུན་དཀར་ནག་གཉིས་དེ་འཐབ། །
རྒྱུ་དཀར་ཆོས་ལམ་གོང་མ་འཛུགས། །
སངས་རྒྱས་བསྟན་པ་དར་རྟགས་རེད། །
སྣམ་ནག་པོ་གཡོན་ནས་བཏགས་ལེ་དེ། །
སྲིན་པོའི་ལྔ་ལམ་བཏགས་ལེ་ཡིན། །
བདུད་ཀྱི་རོ་གོས་ཨེ་ཡོང་བསམ། །
རྒྱུ་སྤུན་དཀར་ནག་གཉིས་དེ་འཐབ། །
རྒྱུ་ནག་བདུད་ཀྱི་རྒྱལ་མཚན་ཕབ། །
བདུད་ཀྱི་བསྟན་པ་ནུབ་རྟགས་རེད། །
སྐྲ་ལོ་གཡས་པ་སླས་ལེ་འདི། །
སངས་རྒྱས་གྲུབ་མཐའ་སྐྱོང་བའི་རྟགས། །
སྐྲ་ལོ་གཡོན་མ་གློད་ལེ་འདི། །
མེ་བཟའ་བདུད་ཀྱིས་མནར་བའི་རྟགས། །
གདོང་གཡས་ལ་དཀར་པོ་བྱུག་ལེ་འདི། །
བློ་སེང་ཆེན་ལྷ་ལ་དཀར་བའི་རྟགས། །
གདོང་གཡོན་ལ་ནག་པོ་བྱུག་ལེ་འདི། །
རྗེ་གེ་སར་མ་མཇལ་བསྔལ་བའི་རྟགས། །



མེ་བཟའ་རྗེ་དང་ཞལ་མཇལ་བྱུང༌།
631
དུས་ད་ལྟ་མེ་བཟའ་འབུམ་སྒྲོན་ངས། །
ཆོས་སངས་རྒྱས་ཡིད་ལ་སྒོམ་བསྒོམས་ནས། །
ལུས་འབྱུང་བཞི་ཤ་ཚ་ཉམས་ནས་ཐལ། །
ཡིད་སྙིང་ཁམས་ཁྲག་དམར་ཆུ་ལས་སླ། །
སེམས་གངས་དཀར་ནམ་མཁའ་སྟོང་པ་ཡིན། །
རས་འཐག་པང་གདན་མདུན་ལ་བཅིངས། །
བདུད་ནག་པོའི་མགོ་ལ་འགེབས་རྒྱུ་ཡིན། །
ལྷམ་མཐིལ་དམར་པོ་འཇའ་འཁྲིགས་རྒྱུན། །
ས་སྐྱིད་པོ་གླིང་ཡུལ་སླེབས་ན་བསམ། །
ཡིན་ལུགས་ལོ་རྒྱུས་དེ་འདྲ་ཡིན། །
ཕོ་རྒོད་པོའི་ཡིད་ལ་དེ་ལྟར་ཞོག །
ཁྱེད་ཅུང་ཙམ་ལྷོད་དང་ཞུ་རྒྱུ་ཡོད། །
ཅེས་མེ་བཟས་སྦྲང་རྩི་དཀར་དམར་སེར་གསུམ་དང༌། རྒུན་འབྲུམ་་
དཀར་དམར་ཁྲ་གསུམ། འབྲས་ཆང་ཞིམ་མངར་ལྡན་པ་བཅས་ཀྱི་བཟས་
ནོར་ཕུན་སུམ་ཚོགས་པ་བུ་དེའི་མདུན་ལ་བཞག་ནས་འདི་མཆོད་རོགས་ཡང་
ཡང་ཟེར་བ་དང་། ཕོ་གསར་དེ་དགའ་སྣང་གིས་དབང་མེད་དུ་ཡར་ལངས།
གོམ་གང་མདུན་དུ་སྤོས་ནས་སྨན་མེ་བཟའ་འཛུམ་གྱིས་བསུས། མེ་བཟས་
གླིང་རྗེ་སྟོབས་ཀྱི་རྒྱལ་པོ་ཡིན་པ་དངོས་སུ་ཤེས་པ་དང༌། སྐད་ཆ་བཤད་ལོང་
མེད་པར་གེ་སར་སྟོབས་ཀྱི་རྒྱལ་པོའི་མགུལ་ལ་འཁྱུད། སྨན་མེ་བཟའ་དགའ་
སྡུག་གཉིས་ཀྱིས་མནར་བས་སྐད་ཅིག་ཙམ་དྲན་པ་ཐོར་ནས་བརྒྱལ། སེང་
ཆེན་རྒྱལ་པོས་མ་སྒྲོལ་དཀར་ལྷ་མོའི་ཚེ་ཡི་དབང་བསྐུར་དང་། བྱིན་རླབས་
ཡང་དག་པ་གནང་རྗེས་མེ་བཟའ་གཉིད་སད་པ་ལྟར་བྱུང་བ་དང༌། སྟོབས་ཀྱི་
རྒྱལ་པོ་སངས་རྒྱས་ཁྱེད། ཞལ་མ་མཇལ་ལོ་མང་སོང་ན་ཡང་། དུས་དེ་རིང་



632
བདུད་གླིང་གཡུལ་འགྱེད།
མཇལ་བ་བཀའ་དྲིན་ཤིན་ཏུ་ཆེ། ང་མེ་བཟའ་བདུད་ཡུལ་དུ་འདུག་ཡུན་རིང་
བས་ལོ་རྒྱུས་རིམ་བཞིན་ཞུ་རྒྱུ་ཡོད་ཟེར་ནས་མེ་བཟས་གླུ་ཞིག་ཕུལ་སོང་།
གླུ་ཨ་ལ་ཐ་ལ་ཐ་ལ་རེད། །
ཐ་ལ་མོ་གླུ་ཡི་ལེན་ལུགས་རེད། །
གླུ་ཐེངས་གསུམ་ངག་གི་འགུག་ལུགས་རེད། །
དུས་དེ་རིང་ལྷ་ཞིག་འབོད་ལེ་འདི། །
གནས་འོག་མིན་ཅན་གྱི་ཞིང་ཁམས་ནས། །
མ་མཁའ་སྤྱོད་ལྷ་མོས་ཁ་འཛིན་མཛོད། །
ས་འདི་ཡི་ས་ངོ་མ་ཤེས་ན། །
ཡར་ཁམས་བྱང་མའི་རི་བརྒྱུད་རེད། །
སྨན་ང་འདྲ་ང་ངོ་མ་ཤེས་ན། །
ང་སྐྱེ་བ་འདི་ཡི་སྔོན་མའི་དུས། །
མ་རྡོ་རྗེ་ཕག་མོ་འཁོར་གྱིས་བསྐོར། །
ཕག་མོ་དམར་ཆུང་སྤྲུལ་པ་ཡིན། །
དེ་ནས་སྐྱེ་བ་ཚུར་ལ་བླངས། །
གླིང་ཨ་སྐྱིད་ཚང་གི་བུ་མོར་སྐྱེས། །
གླིང་ཨ་སྐྱིད་ལུག་ཐང་སྐྱ་མོ་ནས། །
སྟབས་མ་ལེགས་ཕོ་འདྲེས་སྤྱང་ཀིར་སྤྲུལ། །
ང་མེ་བཟའ་བདུད་ཀྱི་ཡུལ་དུ་ཁྱེར། །
ཁྱེད་སྐྱེས་བུ་དགུང་ལོ་བཅོ་ལྔའི་ཐོག །
ང་མེ་བཟའི་ར་མདར་ཡོང་རྒྱུ་བྱས། །
སྔར་ཁ་ཆད་དེ་རིང་དོན་དུ་བྱུང་། །
ཁྱེད་སྐྱེས་བུ་དེ་རིང་བྱང་ལ་ཕེབས། །



མེ་བཟའ་རྗེ་དང་ཞལ་མཇལ་བྱུང་།
633
བྱང་བདུད་ཡུལ་སླེབས་ནས་ག་ཚོད་སོང་། །
ལམ་སྡུག་པོར་འོ་བརྒྱལ་ཅི་ཙམ་བྱུང༌། །
ས་བྱང་ལ་འཁྱར་བའི་བུ་མོ་ང་། །
བྱ་ཁུ་བྱུག་གནམ་ཆུ་སྒྲུག་སྒྲུག་ཡིན། །
དུས་སྒུག་ཡུན་རིང་བའི་མེ་བཟའ་ང་། །
མཚན་གཉིད་ཁ་མེད་ལེ་དུས་ཀྱིས་མནར། །
ཉིན་ལྟོ་ཁ་མེད་ལེ་བཀྲེས་ཀྱིས་བརྡུང་། །
བློ་རེ་བས་བྱ་ར་བྱེད་པའི་དུས། །
ཁྱེད་ལྷ་མདའི་ཞལ་རས་མཇལ་ནས་བྱུང་། །
དཔོན་སེང་ཆེན་མཇལ་དང་ཁྱད་མེད་བྱུང་། །
མགོ་སྤྱི་གཙུག་སྟེང་ནས་གསོལ་བ་འདེབས། །
དུས་མི་རིང་གསེར་ཞལ་མཇལ་བར་སྨོན། །
དེ་རིང་ཨ་སྔོན་དྭངས་ལེ་རེད། །
ཨ་སྔོན་ཁྲི་གདུགས་གསལ་ལེ་རེད། །
མཁའ་ལ་གཟའ་སྐར་བཟང་བའི་རྟགས། །
དེ་རིང་ས་གཞི་དྲོ་ལེ་རེད། །
མགོ་ནག་དྲོ་སྐྱིད་ལྡན་ལེ་རེད། །
ས་གཞིར་གཟའ་ཚེས་བཟང་བའི་རྟགས། །
རྟགས་དང་རྟེན་འབྲེལ་བཟང་བ་ལ། །
བཀའ་དྲིན་བཟང་བའི་སྐྱེས་བུ་མཇལ། །
མཇལ་ནས་མཇལ་ཡུན་རིང་བར་ཤོག །
བྲལ་མེད་ལྷན་དུ་གནས་པར་ཤོག །
ཚེ་གཅིག་འདུན་མ་ཡོང་བར་ཤོག །



634
བདུད་གླིང་གཡུལ་འགྱེད།
འབྲོང་བྲེ་སེར་རྫ་ཆུ་རྔམ་རྔམ་ཡིན། །
ཤྭ་ཕོ་ཆེན་སྤང་ཁ་འགྲིམ་འགྲིམ་ཡིན། །
བྱ་ངང་པ་མཚོ་ལ་འཁོར་འཁོར་ཡིན། །
རྗེ་གྲུབ་པ་ཐོབ་པའི་སངས་རྒྱས་ཁྱེད། །
བདུད་ཕོ་འདྲེར་ཐོད་མདའ་ག་དུས་སྤྲོད། །
བྱང་བདུད་ཡུལ་ཆོས་ལ་ག་དུས་བསྒྱུར། ། །
དཔོན་གསང་བ་མ་མཛད་ང་ལ་གསུངས། །
གཏམ་ཕ་ལ་གསང་ནས་སུ་ལ་ཟེར། །
ཟས་མ་ལ་བསྐུངས་ནས་སུ་ལ་སྟེར། །
བཀའ་ཁྱེད་ལ་མ་སྐོར་སུ་ལ་སྐོར། །
དེ་ཚོ་ལྷ་བུའི་ཐུགས་ལ་ཞོག །
མ་གོ་མ་ལེན་སྐྱོར་རྒྱུ་མེད། ། །
ཅེས་ གླུ་དེ་ལྟར་ཕུལ་བ་དང་། སྟོབས་རྗེ་གེ་སར་རྒྱལ་པོས་འོ་ལེགས་
སོ། །སྨན་མེ་བཟའ་ཁྱེད་ང་ཡི་དཔུང་རོགས་ཡིན་པས་ངས་ཁྱེད་ལ་གསང་བ་ག་
ནས་བྱེད། ལ་ཆེན་བདུད་རྒན་ལ་ཐོད་མདའ་སྤྲོད་པར་སྔོན་དུ་བདུད་རྒྱལ་གྱི་
སྲོག་གི་རྡེའུ་ནག་པོ་གང་དུ་ཡོད་མེད་ཤེས་པར་བྱེད་དགོས། སྨན་མེ་བཟས་
ཐབས་ཀྱིས་ཤེས་པ་བྱེད་དགོས་པ་དང༌། སང་དང་གནངས་གཞེས་ལྷ་ཉིན་
དཀར་པོར་ཁྱེད་ཀྱིས་ཐབས་མཁས་པ་ཇུས་བཟང་པོས་ཕོ་འདྲེ་ཀླུ་བཙན་ཁོ་བྱང་
ཐང་ལུག་ཚང་གོང་མར་ལུག་ལ་བལྟ་བར་མངགས་ཐུབ་པ་བྱས་ན། ངེད་ཀྱིས་
ཕོ་འདྲེ་ལམ་འཁེལ་གྱི་རྫ་རི་རྩེ་དགུའི་རྩེ་མོ་ནས་ཐོག་དགུ་བརྒྱབ། ཐོག་དགུའི་
རྗེས་ལ་བྱ་དགུ་འཕུར་ལྡིང་བྱེད་དུ་འཇུག་པ་མཉམ་དུ་གསེར་གྱི་རི་བོང་རི་རྩེ་
ནས་རྒྱུག གཡུ་ཡི་རི་བོང་ཐང་ནས་རྒྱུག བར་ཁར་བྱ་ཁྲ་ལུག་ཕྲུག་ལ་་
རྔམས་པ་ལྟར་བྱེད་དུ་བཅུག་ནས་བདུད་རྟ་ནག་ཁྲ་འཕུར་ཤེས་འདྲོགས་ནས་ས་



མེ་བཟའ་རྗེ་དང་ཞལ་མཇལ་བྱུང༌།
635
མཆོང་གནམ་མཆོང་བྱས་པའི་མཐར། ཕོ་འདྲེ་བདུད་རྒྱལ་ཡོབ་འདྲུད་བྱས་
པས་ལུས་ནད་གཅོང་བཟོས། ན་ཟུག་གིས་མནར། ཕོ་འདྲེ་རྟ་ཐོག་ནས་
ལྷུང་བའི་རྗེས་སུ་གངས་རི་ཏི་སེའི་ཡུལ་དུ་ཞང་པོ་ཐིག་ལེ་འོད་དཀར་སར་མོ་
ཡིག་ལེན་པར་མི་ཞིག་མངག་གི་ཡོད། དེ་དུས་ངེད་གཉིས་ཅི་དགའ་རིམ་་
བཞིན་བལྟས་ཆོག ལ་ཆེན་གོང་མ་ལྷ་ཡི་ལུང་བསྟན་ཡོང་སྲིད་ཅེས་གསུངས་
ནས་བློན་ཕྱིང་སྔོན་དང༌། དཔའ་མོ་གཉིས་ཀྱི་སར་བྱོན། མེ་བཟས་གསོལ་
བ་སྨོན་ལམ་བཏབ། ལྷ་བསང་དཀར་པོ་སྤྲིན་དཀར་འདྲ་བ་ཞིག་བཏང་།
བསང་མཆོད་ལྷ་ལ་ཕུལ་བ་དང༌། སེང་ཆེན་བླ་མའི་བཀའ་བཞིན་བློ་ཤེས་རབ་
ཀྱིས་ ཕོ་འདྲེའི་སྲོག་རྡེའུ་ཤེས་པ་དང་། ཐབས་མཁས་པོས་ཕོ་འདྲེ་མངག་་
བསམ་ནས་ཕོ་འདྲེ་ག་ལ་བ་དེར་སོང་། གླིང་རྗེ་གེ་སར་རྒྱལ་པོས་ལྷ་རྟ་རྐྱང་
རྒོད་དེ་ཕོང་བ་སྐྱ་ཆེན་ལ་སྤྲུལ་དུ་བཅུག་ནས་བདུད་ཕོ་མགོ་སྐོར་ཡས་ལ་བཞག་
པ་དང་། གཞུ་ག་དར་བློན་པོ་ཕྱིང་སྔོན་དང༌། བྱང་གི་ཨ་སྟག་ལྷ་མོའི་སར་
ཕྱག་ཕེབས་ནས་གལ་ཆེའི་གླུ་འདི་སྐད་ཅིག་བཞེས་སོ། །
ཨོཾ་མ་ཎི་པདྨ་ཧཱུྃ། །
གླུ་ཨ་ལ་ཐ་ལ་ཐ་ལ་རེད། །
ཐ་ལ་མོ་གླུ་ཡི་ལེན་ལུགས་རེད། །
དུས་དེ་རིང་ལྷ་ཞིག་འབོད་ལ་འདི། །
སྟེང་ནས་སངས་རྒྱས་བཟང་གསུམ་མཁྱེན། །
བར་ནས་ཡི་དམ་ལྷ་ཚོགས་མཁྱེན། །
འོག་ནས་མཁའ་འགྲོ་ཆོས་སྐྱོང་མཁྱེན། །
ཐུགས་མ་གཡེངས་རྒྱལ་པོའི་གྲོགས་ལ་བྱོན། །
ས་འདི་དང་ས་ངོ་མ་ཤེས་ན། །།
སྟག་ནག་གྲིབ་ཁུག་ནག་པོ་རེད། །



636
བདུད་གླིང་གཡུལ་འགྱེད།
མི་ང་འདྲ་ང་ངོ་མ་ཤེས་ན། །
འཛམ་གླིང་ས་ཡི་ལྟེ་བ་ནས། །
ལྷ་སྲས་ནོར་བུ་དགྲ་འདུལ་ཟེར། །
གླུ་འདི་ཡི་གླུ་ངོ་མ་ཤེས་ན། །
ལྷ་གོང་མའི་དཔའ་གླུ་ཚིག་གསུམ་རེད། །
དཔའ་ཀླུ་རང་དགར་མི་ལེན་ཏེ། །
དེ་རིང་མི་ལེན་ཀ་མེད་རེད། །
གཞུ་ག་དར་བློན་པོ་ཕྱིང་སྔོན་གཅིག །
བྱང་ཕྱི་པའི་ཨ་སྟག་ལྷ་མོ་གཉིས། །
ཉོན་དང་འདྲ་མ་ཨེ་འདྲ་ཡོད། །
སང་དང་གནངས་དང་གཞེས་དང་གསུམ། །
སྟེང་ནམ་མཁའ་ལྷ་ཡི་ཞིང་ཁམས་ནས། །
སྐར་ཚོགས་ཁྲ་མོའི་གཡས་ཟུར་ནས། །
ཉི་ཟླ་གཉིས་ཀྱི་བར་ལམ་ནས། །
གཟའ་ཆེན་ཁྱབ་འཇུག་རྒྱལ་པོ་འཁྱུག །
ཕོ་འདྲེ་ལ་ཀླུང་རྒལ་བའི་དུས། །
གཟའ་བདུད་གནམ་ལྕགས་མཁའ་ནས་གཡུགས། །
བདུད་རྟ་འདྲོགས་ནས་གང་སར་མཆོང་། །
ཕོ་འདྲེ་ཀླུ་བཙན་རྟ་ལས་གཡུགས། །
ཕྱི་རུས་པ་ནང་ལ་གཏིབ་གྲབས་གྱིས། །
ནང་སྙིང་ཁ་ཕྱི་ལ་དོན་གྲབས་གྱིས། །
གཟུགས་སྟོབས་ཆེན་གཅོང་ནད་དྲ་བར་བཙུད། །
གཟེར་ཆེན་ཕུ་ཆེན་བརྡབས་ནས་ཡོང་། །



མེ་བཟའ་རྗེ་དང་ཞལ་མཇལ་བྱུང་།
637
གཟེར་ཆུང་ཕུ་ཆུང་བརྡབས་ནས་ཡོང་། །
ནད་ཀྱི་མནར་ནས་མལ་དུ་འཁོད། །
ཁྱེད་གཉིས་མི་འདུག་མྱུར་དུ་སོང་། །
ཕུ་མཚོ་ཆེན་གསུམ་གྱི་བར་མ་ལ། །
ཐན་གྱི་དགོ་ཕོ་སྤུན་གསུམ་ཡོད། །
རྭ་ཁྲ་བདུད་ཀྱི་བླ་གནས་ཡིན། །
དཔའ་མོ་ཁྱེད་ཀྱིས་བཏུལ་ནས་ཤོག །
བྱང་གི་འདམ་མཚོ་ཆེན་པོའི་ནང་། །
མགོ་གསུམ་བྱས་པའི་ཉ་གསུམ་ཡོད། །
ཀླུ་བཙན་བདུད་ཀྱི་བླ་ཉ་ཡིན། །
ཕྱིང་སྔོན་ཁྱེད་ཀྱིས་བཟུང་ནས་ཤོག །
ཐུགས་རྗེའི་ལྕགས་ཀྱུ་ཁྱེད་ལ་འབུལ། ། །
ཀླུ་བཙན་འདུལ་བའི་རྟེན་འབྲེལ་ཡིན། །
ང་ཡིས་རྩིས་དང་མོ་ལུང་བྱེད། །
ཟངས་དཀར་དཀར་མོའི་མོ་ལུང་བཤེར། །
ལྷ་གོང་མའི་ལུང་བསྟན་ཅི་ཡོད་དེ། །
རིམ་པ་བཞིན་དུ་གསལ་ལེ་ཡིན། །
དེ་ཚོ་བློན་གཉིས་ཡིད་ལ་ཞོག །
གླུ་གོ་ན་རྣ་བའི་ཡིད་ལ་ཞོག །
མ་གོ་མ་ལེན་སྐྱོར་རྒྱུ་མེད། །
ཅེས་གསུངས་པ་དང་། ཁོང་གཉིས་ཀྱིས་རྒྱལ་པོས་གསུངས་པར་མངོན་
པར་བསྟོད་ནས་དཔའ་མོས་དགོ་བ་གསུམ་པོ་གསོད་པར་ཕྱིན། ཕྱིང་སྔོན་
གྱིས་ཐུགས་རྗེའི་ལྕགས་ཀྱུ་ཁྱེར་ནས་བྱང་འདམ་མཚོ་ཆེན་པོའི་ཁུག་ཟུར་ལ་བླ་ཉ་



638
བདུད་གླིང་གཡུལ་འགྱེད།
གསུམ་པོ་བཟུང་བར་བསྐྱོད། གེ་སར་མི་རྟ་གཉིས་ནི་རྫ་ལུང་མེ་འོད་འབར་
བའི་གནས་ཡུལ། དགྲ་བླ་མེ་སྤུངས་འབར་བའི་གཞལ་ཡས་ཁང་དུ་ཕེབས་
ནས་སྐུ་ཏིང་ངེ་འཛིན་ལ་མངོན་པར་བཞུགས་པར་གདའོ། ། ། །



639
ལེའུ་བཅུ་བདུན་པ།
གནམ་ནེའི་ལུང་བཞིན་གླིང་རྗེ་ཡིས། །
ཕོ་འདྲེ་གནམ་ལྕགས་ཐོག་གིས་བརྡུངས། །
མེ་བཟས་མོ་ཡིག་གཡར་ནས་ལོག །
ཕོ་འདྲེར་བླ་གནས་གསང་འདྲི་བྱས། །
ཉི་མ་དེ་ཡི་ཚེ་ཨ་སུ་ར་ཡི་བྲག་ཕུག་ནས་མ་ནེ་ནེ་གནམ་ནེ་དཀར་མོ་དེས་
སེང་སྒ་ མེད་ གདན་ སྐྱོང་འོག་ལ་ཆིབས། མ་ཧེ་ དཀར་ མོ་ རོགས་ སུ་ ཁྲིད།
གཡུ་འབྲུག་སྔོན་མོ་རྗེས་སུ་འབྲངས། ཕྱག་གཡས་ནས་ཚེ་བུམ་འཁྱིལ་ལེ་ལེ།
གཡོན་ནས་རབ་གནས་ཐ་ར་ར། ཞལ་ནས་མགུལ་མ་བསིལ་ལེ་ལེ། དབུ་མི་
འགྱུར་དུང་གི་རལ་རྔ་གསོལ། དར་གྱི་ཅོད་པན་ཏ་ལ་ལར། འཇའ་དཀར་
དམར་གསུམ་བརྒྱུད་ནས་ཨ་མ་གནམ་ནེ་དཀར་མོས་སྐྱེས་བུ་ཆེན་པོ་ལྷ་ཡི་སྲས།
ཐུགས་མར་ལ་མ་གཟིམ་ཡར་ལ་གསོན། གསོན་དང་ཞུ་རྒྱུ་འགའ་རེ་ཡོད་ཅེས་
མགུར་གླུ་བཀྲ་ཤིས་རིང་མོར་དྲངས་ནས་གླུ་འདི་བཞེས་སོ། །
ཨོཾ་མ་ཎི་པེདྨ་ཧཱུྃ། །
གླུ་ཨ་ལ་ཐ་ལ་ཐ་ལ་རེད། །
ཐ་ལ་མོ་གླུ་ཡི་ལེན་ལུགས་རེད། །
གླུ་ཐེངས་གསུམ་ངག་གི་འགུགས་ལུགས་རེད། །



640
བདུད་གླིང་གཡུལ་འགྱེད།
དུས་དེ་རིང་ལྷ་ཞིག་འབོད་ལེ་འདི། །
གནས་རབ་རྫོགས་པའི་ཞིང་ཁམས་ནས། །
བཅོམ་ལྡན་རྒྱལ་བ་རིགས་ལྔ་ལ། །
ཡི་དམ་ལྷ་ཚོགས་འཁོར་གྱིས་བསྐོར། །
དེ་རིང་ཨ་མའི་གྲོགས་ལ་བྱོན། །
ནུབ་བདེ་ཆེན་ཆོས་སྐུའི་ཞིང་ཁམས་ནས། །
རྨ་བྱ་སེར་པོའི་ཁྲི་སྟེང་ནས། །
ཆོས་སྐྱོང་མགོན་པོ་འོད་དཔག་མེད། །
དེ་རིང་ཨ་མའི་གྲོགས་ལ་བྱོན། །
གནས་མཁའ་སྤྱོད་གྲུབ་པའི་ཞིང་ཁམས་ནས། །
མ་མཁའ་སྤྱོད་ལྷ་མོས་ཐུགས་རྗེས་གཟིགས། །
གཡུ་ལོ་བཀོད་པའི་ཞིང་ཁམས་ནས། །
དུང་ལོ་འབར་བའི་གདན་སྟེང་ནས། །
མ་རྒྱུད་མཁའ་འགྲོ་སྡེ་ལྔ་མཁྱེན། །
ཐུགས་རྗེའི་འོད་ཟེར་ང་ལ་གཟིགས། །
ལྷ་དེ་འདྲ་ཡན་ལ་འབོད་པ་མེད། །
ས་འདི་དང་ས་ངོ་མ་ཤེས་ན། །
ཡར་ཁམས་བྱང་མའི་རི་བརྒྱུད་རེད། །
ང་འདྲ་ང་ངོ་མ་ཤེས་ན། །
ཡེ་ཤེས་མཁའ་འགྲོ་ཚེ་སྒྲོལ་མ། །
ཨ་མ་གནམ་ནེ་དཀར་མོ་ཡིན། །
དེ་རིང་སྐྱེས་བུ་རིན་པོ་ཆེ། ། །
ཐུགས་ཁ་མ་གཟིམ་ཡར་ལ་གསོན། །



641
མོ་ཡིག་གཡར་ནས་བླ་གནས་དྲིས།
གསོན་དང་ཞུ་རྒྱུ་འགའ་རེ་ཡོད། །
རྡོ་གོར་མོ་ཉལ་ན་འཁྱགས་ལ་འབྱར། །
ཤིང་ཙན་དན་ཉལ་ན་རྩ་བ་རུལ། །
བན་ཆོས་པ་ཉལ་ན་ཆོས་འགོ་ཉལ། །
གོང་དཔོན་པོ་ཉལ་ན་ཁྲིམས་འགོ་ཉལ། །
ཕ་ཁུ་བོ་ཉལ་ན་གཏམ་འགོ་ཉལ། ། །
བུ་དཔའ་བོ་ཉལ་ན་དགྲ་འགོ་ཉལ། །
མ་སྲུ་མོ་ཉལ་ན་ཆང་འགོ་ཉལ། །
སྨན་བུ་མོ་ཉལ་ན་གནས་འགོ་ཉལ། །
ཆུང་ཨ་ཉོག་ཉལ་ན་རྩེད་ར་ཉལ། །
ཉལ་བའི་མི་ལ་ཡོན་ཏན་མེད། །
ཕོ་ཞོགས་ཉལ་སྐྱིད་ཀྱི་ཐ་མ་ཡིན། །
ནོར་མེད་ན་མ་ཉལ་ཀ་མེད་རེད། །
དོ་ནུབ་ནུབ་ཀྱི་ཉི་མ་ལ། །
གལ་ཆེའི་དོན་གྱིས་གནམ་ནེ་བསྐུལ། །
ཆེད་དུ་སྐྱེས་བུའི་གམ་དུ་ཡོང་། །
རྒྱལ་པོ་ཁྱེད་ཀྱི་ནེ་ནེ་ཡིན། །
ངོ་ཤེས་སོ་ཨེ་བསམ་སྐྱེས་བུ་མཆོག །
གླུ་འདི་ཡི་གླུ་ངོ་མ་ཤེས་ན། །
ནེ་ནེ་མགུར་གླུ་བསིལ་མ་རེད། །
དེ་ནས་སྐྱེས་བུ་རིན་པོ་ཆེ། །
ད་ལོ་བདུད་ཡུལ་སྟོད་ལ་སླེབས། །
དཔེ་བཞག་ན་འདྲ་མ་འདི་འདྲ་གདའ། །



642
བདུད་གླིང་གཡུལ་འགྱེད། །
ནགས་ཚལ་དཀྱིལ་གྱི་དམར་ཡག་སྟག །
ད་ལོ་འཛུམ་དྲུག་རྒྱས་གདའ་ཟེར། །
དེ་རིང་གྲ་ཚན་ངོམས་ལེ་རེད། །
རྫ་གཡའ་དཀྱིལ་གྱི་བྲེ་སེར་འབྲོང་། །
ད་ལོ་རྭ་རྩ་རྒྱས་གདའ་ཟེར། །
དེ་རིང་རུ་ཐུར་ངོམས་ལེ་རེད། །
གླིང་དཀར་སྟོད་ཀྱི་གེ་སར་དཔོན། །
ད་ལོ་དགྲ་མགོ་ལེན་པར་བྱོན། །
དེ་རིང་ཐོད་མདའ་སྤྲོད་རན་རེད། །
ཁྲ་མོ་གླིང་གི་རྒྱལ་ས་ནས། །
འགྲན་མེད་སེང་ཆེན་རྒྱལ་པོ་གཅིག །
ཡར་ཁམས་བྱང་མའི་རི་བརྒྱད་ནས། །
ཕོ་འདྲེ་ཀླུ་བཙན་རྒྱལ་པོ་གཉིས། །
དཔའ་ངར་ཆེ་ཆུང་བསྡུར་རྒྱུ་ཡིན། །
དངོས་ཡོད་ཀླུ་བཙན་བདུད་རྒྱལ་གཅིག །
དངོས་མེད་སེང་ཆེན་རྒྱལ་པོ་གཉིས། །
དངོས་ཡོད་དངོས་མེད་བསྡུར་བའི་དུས། །
ཐོད་མདའ་སྤྲོད་མེད་བལྟ་རྒྱུ་ཡིན། །
སང་དང་གནངས་དང་གཞེས་དང་གསུམ། །
གཞེས་ཀྱི་ལྷ་ཉིན་དཀར་པོ་ལ། །
གཟའ་ཆེན་རྒྱལ་པོས་ཐོག་དམར་འབེབས། །
ཐོག་གིས་བདུད་རྟ་ནག་པོ་དཀྲོགས། །
བདུད་རྟས་གཡུགས་པའི་ཕོ་འདྲེ་དེ། །



643
མོ་ཡིག་གཡར་ནས་བླ་གནས་དྲིས།
ཕྱི་འབུར་ནང་ལ་གཏིབ་ལེ་གཅིག །
ནང་ཁྲག་ཤ་རུས་གཡོས་ལེ་གཉིས། །
ལུས་གཅོང་དྲ་བར་ཚུད་ལེ་གསུམ། །
ཕོ་འདྲེ་འགུལ་མེད་ཉལ་སར་ལུས། །
ཏི་སེ་གངས་ཀྱི་མར་གཤམ་ལ། །
ཕོ་འདྲེ་རྒྱལ་པོའི་ཨ་ཞང་ཡོད། །
ཞང་པོ་ཐིག་ལེ་འོད་དཀར་ལ། །
མོ་ཡིག་རྒྱས་འབྲིང་བསྡུས་གསུམ་ཡོད། །
ཕོ་འདྲེ་བདུད་ཀྱི་རྒྱལ་པོ་དེས། །
མོ་ཡིག་ལེན་པར་མེ་བཟའ་མངགས། །
མེ་བཟའ་ལུང་ཆེན་གཡས་ནས་བྱོན། །
སྐྱེས་བུ་ལུང་ཆེན་གཡོན་ནས་བྱོན། །
ཐུགས་བརྩེའི་འཛུམ་གྱིས་མེ་བཟའ་བསུས། །
ཞག་གསུམ་རྫ་སྤང་དཀྱིལ་ལ་བཞུགས། །
དགའ་སྐྱིད་འཛོམ་པའི་དུས་ཤིག་ཡོད། །
ཞག་གསུམ་མ་འགྱངས་མྱུར་བར་བྱོན། །
མེ་བཟས་མོ་ཡིག་གཡར་ནས་ཡོང་། །
སྐྱེས་བུས་ཞང་པོ་ཐིག་ལེ་བཀྲོངས། །
ཕྱིར་ལོག་གནང་བའི་ལམ་བར་དུ། །
ཕོ་འདྲེ་བདུད་ཀྱི་མོ་ཡིག་ལ། །
བཙོག་རིགས་མང་པོས་མནོལ་ཞིག་གཏོང་། །
ཡུག་ས་བརྒྱ་ཡི་སྐུ་ཆད་གཅིག །
མཛེ་ཕོ་བརྒྱ་ཡི་ཨ་ཀྲད་གཉིས། །



644
བདུད་གླིང་གཡུལ་འགྱེད།
སྨད་ཚོང་བརྒྱ་ཡི་སྨད་གཡོག་གསུམ། །
དུར་ས་བརྒྱ་ཡི་རོ་གནས་བཞི། །
ཁྱི་མོ་དམར་པོའི་ཚང་རུལ་ལྔ། །
མོ་ཡིག་དེ་ལ་གཡོག་དགོས་ཡོད། །
གཉིས་པ་སྒོ་ཐེམ་འོག་ལ་གནོན། །
གསུམ་པ་མེ་བཟས་ཕོ་འདྲེར་སྤྲོད། །
ཀླུ་བཙན་བདུད་ཀྱི་རྒྱལ་པོ་དེས། །
མོ་ཆེ་བ་བཏབ་ན་མང་ལེ་ཟེར། །
མོ་ཆུང་བ་བཏབ་ན་ཉུང་ལེ་ཟེར། །
མོ་འབྲིང་བ་བཏབ་ན་བཟང་ཡོང་ཟེར། །
ཕོ་འདྲེ་མོ་ལུང་བྱེད་པའི་དུས། །
འགྲན་མེད་སྐྱེས་བུ་རིན་པོ་ཆེ། །
རྫ་མུ་ཀླུང་གི་མར་གཤམ་ནས། །
སྤང་ལ་སེར་པོའི་ཡར་གོང་ལ། །
བྱེ་མའི་ལ་དགུ་ཀླུང་དགུ་བཟོས། །
དེ་ལ་ཆུ་དགུ་ཟམ་དགུ་བཅོས། །
གཡས་རི་གཡས་ནས་རི་ཞིག་བཞེངས། །
གཡས་རི་ཕུ་བོ་དུང་སྐྱོང་མཛོད། །
གཡོན་རི་གཡོན་ནས་རི་ཞིག་བཞེངས། །
གཡོན་རི་ནུ་བོ་ཀླུ་སྦྲུལ་མཛོད། །
དཀྱིལ་རི་དཀྱིལ་ནས་རི་ཞིག་བཞེངས། །
དཀྱིལ་རི་སྲིང་མོ་ཐིག་ལེ་མཛོད། །
སྤུན་གསུམ་རི་གསུམ་སྤུན་ནས་བཞུགས། །



645
མོ་ཡིག་གཡར་ནས་བླ་གནས་དྲིས། །
དངོས་མེད་ཟངས་དཀར་ཆེན་པོའི་ནང་། །
ཆུ་མི་གཅིག་ཆུ་སྣ་བརྒྱ་ཙམ་འདྲེན། །
ཆུ་སྟེང་ཤིང་རིགས་སྣ་ཚོགས་འདེབས། །
ཤིང་རིགས་འདྲ་མིན་སྣ་ཚོགས་སྟེང་། །
བྱ་རིགས་མང་པོའི་བྱ་སྤུ་འགྲེམས། ། །
སྤུན་གྱིས་སྤྲུལ་པའི་རི་གསུམ་ཞབས། །
འབྲས་དཀར་གྲོ་བཅས་གཏོར་ནས་ཞོག །
ཞལ་ལ་ཟ་རྩམ་ཕྲན་ཙམ་སྒྲོན། །
ངོ་གདོང་ནག་པོ་གློད་ནས་བཞུགས། །
སྤྱན་མིག་ཆར་ཆུ་འབབ་ནས་བཞུགས། །
སྣ་གཡས་སྦྲང་འབུས་བཀག་ནས་བཞུགས། །
སྣ་གཡོན་བྱུ་རུས་བཀག་ནས་བཞུགས། །
ལུས་ལ་ཁྲབ་ཆེན་གསོལ་ནས་བཞུགས། །
རྨོག་ཆེན་ས་ལ་འགྲིལ་ནས་ཞོག །
སྟག་དོང་གཡས་ལ་གཟེར་ནས་བཞུགས། །
གཟིག་ཤུབས་གཡོན་ལ་གཡུགས་ནས་ཞོག
ཟངས་དཀར་ཆེན་པོ་དེ་ནང་ནས། །
ཨ་སྡུག་ཇོ་རུའི་སྐྱོ་མདངས་དེ། །
ཕོ་འདྲེའི་མོ་ལུང་ནང་ལ་གསལ། །
བདུད་རྒན་སེམས་པ་ལྷོད་ནས་ཡོང་། །
མེ་བཟའ་སྨན་གྱིས་སྐབས་དང་བསྟུན། །
བདུད་སྲོག་རྡེའུ་ནག་པོ་དེ། །
གར་ཡོད་འདྲི་བ་བྱས་པས་ཆོག །



646
བདུད་གླིང་གཡུལ་འགྱེད།
བདུད་སྲོག་རྡེའུ་ནག་པོ་དེ། །
སྐབས་རེ་ཁྲ་ཆུང་མིག་ནང་ཡོད། །
ཁྲ་ཆུང་མིག་ནས་སྐོར་བ་བྱེད། །
སྐབས་རེ་རྐང་པའི་མཐིལ་ལ་ཡོད། །
རྐང་ནས་སྐོར་བ་བྱས་ནས་ཡོང༌། །
སྐབས་རེ་ཁོག་པའི་སྙིང་ལ་ཡོད། །
སྙིང་དཀར་ནག་མཚམས་ལ་སྐོར་བ་བྱེད། །
སྐབས་རེ་དཔྲལ་བའི་གཞུང་ལ་ཡོད། །
མགོ་ཀླད་པའི་དཀྱིལ་ལ་སྐོར་བ་བྱེད། །
མགོ་ཀླད་པའི་དཀྱིལ་ལ་གནས་ཉིན་མོ། །
ཉི་ཤུ་དགུ་ཡི་ནུབ་མོ་ཡིན། །
ཐོད་མདའ་སྤྲོད་པའི་སྨོན་ལམ་ཡོད། །
ཕོ་འདྲེ་འདུལ་བའི་དུས་སྐབས་ཡིན། །
དབུ་ཚུར་ལ་སྒྱུར་དང་དབང་ཞིག་བསྐུར། །
ཞལ་ཡར་ལ་གཟིགས་དང་བདུད་རྩི་འདྲེན།
ཁྱེད་སྐུ་ཚེ་ཆུ་ལས་རིང་བར་ཤོག །
ཆུ་དེ་ལ་རྫོགས་པ་མེད་པར་ཤོག །
ཁྱེད་སྐུ་སྲོག་བྲག་ལས་སྲ་བར་ཤོག །
བྲག་དེ་ལ་ཞིག་རལ་མེད་པར་ཤོག །
བསོད་ནམས་རི་ལས་མཐོ་བར་ཤོག །
རི་རྒྱལ་འགྱུར་བ་མེད་པར་ཤོག །
མངོན་ཤེས་ཉི་ཟླ་གསལ་བར་ཤོག །
དེ་ལ་གསལ་སྒྲིབ་མེད་པར་ཤོག །



མོ་ཡིག་གཡར་ནས་བླ་གནས་དྲིས། 647 །
ལྷ་བུའི་ཐུགས་ལ་དེ་ལྟར་ཞོག །
མ་གོ་གླུ་ལ་སྐྱོར་རྒྱུ་མེད། ། །
ཅེས་གླུ་མཇུག་རྫོགས་མ་ཐག་ནམ་མཁར་འཇའ་ཡལ་བ་ལྟར་ཕྱག་ཕེབས་
པ་དང༌། སྟོབས་ཀྱི་རྒྱལ་པོ་སངས་རྒྱས་གེ་སར་གྱིས་མ་གནམ་ནེའི་ལུང་ཐུགས་
ཁར་བཅངས། ཁོང་མི་རྟ་གཉིས་ཀྱིས་ནམ་མཁའི་དབྱིངས་ནས་རི་གཟིགས་
ཞིབ་པར་མཛད། ཕོ་འདྲེ་བདུད་རྒན་ཡོང་སའི་ལམ་ གཡས་ གཡོན་གྱི་རི་
དགུའི་སྒང་ནས་ཐོག་དགུ་རྒྱག་སར་འདོ་རྟ་རྐྱང་རྒོད་བྱ་དགུར་སྤྲུལ་ནས་བཞག
གླིང་རྗེ་གེ་སར་རྒྱལ་པོ་ཁོང་གཟིག་ཐིག་ལེ་ཅན་ལ་སྤྲུལ་ནས་ལྟད་མོ་བལྟས་ནས་
བཞུགས་པའི་སྐབས། བྱང་ཁྲི་ཤོག་མེ་བཟའ་འབུམ་སྒྲོན་ཕོ་འདྲེ་ཀླུ་བཙན་
རྒྱལ་པོའི་སར་སོང༌། ཕོ་འདྲེས་མེ་བཟའ་ཡོང་ལེ་མཐོང་བ་དང་། འབུམ་
སྒྲོན་མ། ད་ནི་མི་ཤ་ཟ་ན་བཙོག་སྣང་ཆེ། མི་ཁྲག་འཐུང་ན་སྐྱུག་སྣང་བྱེད།
ད་ཅི་འདྲ་བྱས་ན་དགའ་ཞེས་དྲིས་པས། མེ་བཟས་འོ་ན་རྒྱལ་པོ་ཀླུ་བཙན་
དཔོན། སྨན་ང་ཡང་ལུག་ཤ་ལས་གཞན་ཟ་སྣང་མེད། ཁྱེད་འོ་བརྒྱལ་ཆེ་
ཡང་བྱང་ཐང་ལུག་ཚང་གོང་མར་ལུག་ལ་གཟིགས་ཞིབ་གནང་བ་དང་མཉམ་དུ་
ལུག་ ཤ་འགའ་བསྣམས་ནས་ཨེ་ཕེབས་ཞེས་ཞུས་པས་ཀླུ་བཙན་རྒྱལ་པོས་མེ་་
བཟར་གླུ་འདི་བླངས་སོང་། །
གླུ་ཨ་ལ་ཐ་ལ་ཐ་ལ་རེད། །
ཐ་ལ་མོ་གླུ་ཡི་ལེན་ལུགས་རེད། ། །
དུས་དེ་རིང་ལྷ་ཞིག་འབོད་ལེ་འདི། །
ཁྲ་རབ་བདུད་ཀྱི་དབང་ཕྱུག་མཁྱེན། །
མ་ཁྲ་རུ་ཁྲས་ཁ་འཛིན་མཛོད། །
ཐུགས་རྗེའི་སྤྱན་གྱིས་ང་ལ་གཟིགས། །
ས་འདི་དང་ས་ངོ་མ་ཤེས་ན། ། །



648
བདུད་གླིང་གཡུལ་འགྱེད།
ཡར་ཁམས་བྱང་མའི་རི་བརྒྱུད་རེད། །
བདུད་མཁར་ཤ་རི་གནམ་རྫོང་རེད། །
མི་ང་འདྲ་ང་ངོ་མ་ཤེས་ན། །
ཕོ་འདྲེ་བདུད་ཀྱི་བཤན་དམར་ཟེར། །
ང་བྱིས་ལོ་གསུམ་ལ་སོན་པའི་དུས། །
བྲེ་སེར་འབྲོང་རྒོད་ཐང་ལ་བརྡབ། །
ལོ་ངོ་དྲུག་ལ་སླེབས་པའི་དུས། །
སེང་དང་སྟག་དམར་རྐང་བཟུང་བྱས། །
ཕོ་ལོ་དགུ་ལ་སོན་པའི་དུས། །
ལྷོ་གླིང་ཕོ་འདྲེའི་དབང་དུ་བྱས། །
ལྷོ་མོན་མོན་དང་ཁ་ཆེའི་ཡུལ། །
སྨུག་གུ་ཡུལ་དང་སུམ་པ་ཡུལ། །
གངས་རི་ཡུལ་དང་མི་ནུབ་ཡུལ། །
མ་འགྲོ་ས་དེ་གཅིག་ཀྱང་མེད། །
མ་བསྡད་ས་དེ་གཉིས་ཀྱང་མེད། །
འཇིག་རྟེན་འདི་ན་དགུང་གྲགས་ཡིན། །
དེ་རིང་སྔར་ལས་བསམ་པའི་དུས། །
འགྱོད་དགོས་ལས་ཤིག་ལུས་ནས་གདའ། །
སྔ་མོ་སྔར་གྱི་དུས་ཚོད་ལ། །
རྨ་སྨད་གཡུ་ལུང་སུམ་མདོ་རུ། །
ཨ་སྲུང་གླ་བ་གླ་སྐེད་གཅིག །
བདུད་ཕྲུག་ལྕགས་སྒྲུབ་སྟོབས་ལྡན་གཉིས། །
འཛོམ་དྲུག་འཁོར་བའི་བླ་སྟག་གསུམ། །



མོ་ཡིག་གཡར་ནས་བླ་གནས་དྲིས།
649
ལྕགས་བྱ་སྤུན་བདུན་དེ་དང་བཞི། །
གཉེན་དང་བླ་འཁོར་ཇོ་རུས་བསད། །
ཤ་པའི་ཤ་ལན་ལུས་ནས་ཡོད། །
ཤ་ལན་ལེན་པར་འགྲོ་བསམ་ཡང་། །
མེ་བཟའི་ཁ་ལ་བལྟས་ནས་ལུས། །
གནའ་མིའི་གཏམ་ལ་འདི་འདྲ་གདའ། །
ཕོ་དཔའ་བོས་དགྲ་མགོ་རྩེ་ནས་གནོན། །
དགྲ་མདའ་རླུང་ལ་མ་བཀུར་ཟེར། །
སྨན་བུ་མོ་ཁྲེལ་མེད་ཁྲེལ་ཡོད་དེ། །
ཁྲེལ་ཡོད་ན་ཁྲེལ་ཡོད་འཛོམ་པ་དགོས། །
ཁྲེལ་མེད་རི་དར་རླུང་འཁྱེར་རེད། །
ལས་དེ་འདྲ་སུ་ལ་དགོས་པ་མེད། །
རྒྱ་མཚོ་དཀྱིལ་གྱི་ཆུ་སྲིན་དེས། །
དུས་རྒྱུན་ལྡན་ཁ་ཆེན་མི་སྡེབ་སྟེ། །
ལོ་རེ་རེ་ཐོག་ལ་རེ་རེ་སྡེབ། །
དམའ་རྒྱ་མཚོ་ཁྲག་འཇའ་དེ་དུས་ཤར། །
ང་ཀླུ་བཙན་དེ་དང་ཁྱད་མེད་ཡིན། །
རྐྱང་ཕོ་རྐྱང་མོ་རྐྱང་ན་ཁ་འགྲིམས། །
རྐྱང་ཕྲུག་མཉམ་དུ་རྩེད་བྲོ་འཁྲབ། །
དམའ་ན་ཁར་དགའ་སྐྱིད་འཛོམས་ནས་གདའ། །
མེ་བཟའ་ཁྱེད་དང་ཀླུ་བཙན་གཉིས། །
རང་ཡུལ་བདུད་ཀྱི་ས་ཆ་ལ། །
དགའ་སྐྱིད་འཛོམ་པའི་དུས་ཤིག་བསམ། །



650
བདུད་གླིང་གཡུལ་འགྱེད།
ཟས་ཞིམ་པོ་ལུག་ཤ་དཀར་ཆུང་གཅིག །
དེ་རིང་ཕོ་ངས་ལེན་པར་བྱོན། །
ཆང་ཞིམ་པོ་རྒུན་འབྲུམ་ལོ་ཆང་གཉིས། ། །
མེ་བཟའ་སྨན་གྱིས་བཙོས་ནས་བཞུགས། །
ཤ་ཆང་གང་དགའ་སྤྱད་པས་ཆོག །
ངེད་གཉིས་རྩེད་མོར་རོལ་པས་ཆོག །
ང་སང་གི་ཉི་མ་སྔ་ཤར་ཐོག །
མི་སྡོད་རྒྱལ་པོ་འགྲོ་བས་ཆོག །
སྟོད་སྦེ་ར་ཡུལ་ནས་ལུག་ཅིག་ལེན། །
སྨད་ཨ་མདོ་ཡུལ་ནས་ལུག་ཅིག་ལེན། །
ཨ་མདོའི་ལུག་ཤ་བཅུད་ཡོད་རེད། །
རང་ཡུལ་ལུག་ཚང་གོང་མ་ནས། །
ཁྱད་པར་ཅན་གྱི་ལུག་ཅིག་ལེན། །
དེ་རྣམས་མེ་བཟའི་མདུན་ལ་བཤམས། །
ཤ་ཆང་ལོངས་སྤྱོད་བྱས་པས་ཆོག །
ངེད་གཉིས་དགའ་སྐྱིད་འཛོམས་པས་ཆོག །
དེ་ཚོ་མེ་བཟའི་ཡིད་ལ་ཞོག །
མ་གོ་གླུ་ལ་སྐྱོར་རྒྱུ་མེད། ། །
ཅེས་གླུ་དེ་ལྟར་བླངས་པ་དང༌། མེ་བཟས་རྒྱལ་པོས་གསུངས་པ་སྨན་
ཤིན་ ཏུ་ མོས། ད་ཁྱེད་ཆང་དང་ ཨ་ རག་ ཟས་ ནོར་ ཅི་ འདོད་ མཆོད་ དང་།
སང་ཉི་མ་སྔ་ཤར་ཐོག་བཞོན་པའི་རྟ་ཕོ་ཅི་འདྲ་ཡིན། འགྲོ་བའི་མི་ཕོ་གང་
འདྲ་བྱེད་ཅེས་དྲིས། རྒྱལ་པོས་བདུད་རྟ་རག་རྒྱལ་ཁམ་པ་བཞོན་ན་ཅི་ཡོང་
ཟེར། མེ་བཟས་ཁྱེད་སྟོད་སྦེ་རའི་གངས་སྒོ་མན་ཆོད་དང་། སྨད་ཨ་མདོ་



651
མོ་ཡིག་གཡར་ནས་བླ་གནས་དྲིས།
ལུག་རྫོང་ཡན་ཆོད་ལ་སྐོར་དགོས་པས། རྟ་མགྱོགས་པ་ཞིག་མེད་ན་ཨེ་ཡོང་
ཟེར། བདུད་ ཕོའི་བསམ་པར་ལམ་དུ་ཞག་གཅིག་ལུས་པར་གནད་འགག་
མེད། ཡིན་ཀྱང་མེ་བཟའི་གཏམ་ལ་བསྟུན་དགོས་བསམ་ནས་འོ་ན་ངའི་་་
མགྱོགས་པ་ནག་ཁྲ་འཕུར་ཤེས་བཞོན་ནས་འགྲོ་ཟེར།
ཕྱི་ཉིན་ནམ་ལངས་པ་དང་མེ་བཟས་ཤ་ཆང་ཕུན་སུམ་ཚོགས་པ་ཕུལ་བ་
རྣམས་འཚིམ་པར་བཟས། རྟ་མགྱོགས་པ་ནག་ཁྲ་འཕུར་ཤེས་བཞོན་ནས་
རླུང་འཚུབ་པ་ལྟར་སོང་ནས་བྱེ་རི་དཀར་ནག་ལྔ་ཡོད་སའི་སྲིབ་རིའི་གཡོན་ཟུར་
ལ་སླེབས་དུས་རི་བོང་གསེར་གྱི་ཐིག་ལེ་ཅན་ཞིག་གིས་ཡར་རྒྱུག་མར་རྒྱུག་བྱས།
གཡུ་ཡི་རི་བོང་ཞིག་གིས་ལམ་སྟོད་ནས་ཕར་མཆོང་ཚུར་མཆོང་བྱས་པས་བདུད་
རྟ་ནག་ཁྲ་འཕུར་ཤེས་དེ་འདྲོགས་མཆོང་ཞིག་བརྒྱབ་པ་དང་ཀླུ་བཙན་གྱིས་ཡོབ་
རྡུང་ཁ་ཤས་བྱས་པས་སྐྱོན་མ་བྱུང་། དེ་ནས་ཡར་སོང་བས་རི་དགུའི་སྟེང་
ནས་གློ་བུར་དུ་ཐོག་དགུ་བརྒྱབ་པ་དང་མཉམ་དུ་བྱ་དགུས་ནམ་མཁར་ཡར་ལྡིང་
མར་རྒྱུག་བྱེད་པ་དང་། ལྷ་ཀླུ་གཉན་གསུམ། དགྲ་ལྷ་ཝེར་མ་བཅས་ཀྱིས་
དངོས་རྒྱུག་མཛད་པས་བདུད་རྟ་ནག་ཁྲ་འཕུར་ཤེས་འདྲོགས་ནས་ཀླུ་བཙན་རྟ་
ཐོག་ནས་ལྷུང༌། ལུས་རུས་པའི་བསེ་མཁར་གཏིབ། རྩིབས་མ་འདབ་ཡ་
བཅོ་བརྒྱུད་བཀུག ཕྱི་འབུར་གསུམ་ནང་ལ་གཏིབ། ནང་གློ་སྙིང་ཕྱིར་དོན།
ལུས་ལ་ན་ཚ་གཟེར་ཆེན་ཕུ་ཆེན་བརྡབ་བརྡབ། གཟེར་ཆུང་ཕུ་ཆུང་བརྡོབ་
བརྡབ་ཀྱིས་ཕོ་འདྲེ་བཟོད་མ་ཐུབ་པར་སྐད་ངན་འབུད་བཞིན་ཕྱིར་ལོག མེ་
བཟའ་ཁྱེད་ཚུར་ཤོག་དང་། ང་སྡུག་པོ་འདི་འདྲ་ཅི་ཡིན་ཟེར། མེ་བཟས་ཡ་
ད་མ་ལེགས་ཐག་ཆོད་རེད་ཅེས་མིག་ཆུ་འབབ་པའི་ཚུལ་དུ་མགོ་བོ་སྒུར་བཞིན་
ཕོ་འདྲེ་རྒྱལ་པོ་བློ་ཁ་གསོ་བའི་གླུ་ཞིག་ཕུལ་སོང་།
གླུ་ཨ་ལ་ཐ་ལ་ཐ་ལ་རེད། །
ཐ་ལ་མོ་གླུ་ཡི་ལེན་ལུགས་རེད། །



652
བདུད་གླིང་གཡུལ་འགྱེད།
གླུ་ཐེངས་གསུམ་ངག་གི་འགུག་ལུགས་རེད། །
དུས་དེ་རིང་ལྷ་ཞིག་འབོད་ལ་འདི། །
གནས་ཟངས་མདོག་དཔལ་རིའི་ཕོ་བྲང་ནས། །
ནང་པད་མ་འོད་ཀྱི་གཞལ་ཡས་ནས། །
སློབ་དཔོན་པད་མ་འབྱུང་གནས་མཁྱེན། །
གཡས་ལ་དཔའ་བོ་བརྒྱ་ཚོས་བསྐོར། །
གཡོན་ནས་མཁའ་འགྲོ་འབུམ་གྱིས་བསྐོར། །
དེ་རིང་བུ་མོའི་གླུ་སྣ་དྲོངས། །
ས་འདི་དང་ས་ངོ་མ་ཤེས་ན། །
ནག་པོ་བདུད་ཀྱི་ཕ་ས་རེད། །
སྡིག་པའི་ན་བུན་གནམ་ལ་འཚུབ། །
ཉི་ཟླ་ཡིན་ཀྱང་གསལ་ཆེ་མེད། །
སྐར་ཚོགས་ཡོད་ཀྱང་མཐོང་རྒྱུ་མེད། །
བདུད་ལུང་མུན་པ་ཁ་སྡེབ་རེད། །
ང་འདྲ་ང་ངོ་མ་ཤེས་ན། །
བྱང་ཁྲི་ཤོག་མེ་བཟའ་འབུམ་སྒྲོན་ཟེར། །
འཛམ་བུ་གླིང་ལ་གྲགས་ལེ་ཡིན། །
རྒྱ་དཀར་ནག་གཉིས་ལ་གཡེར་ལེ་ཡིན། །
ཨ་སྔོན་གནམ་ལ་གྲགས་ཆེ་བ། །
མཐོ་ཡི་ཉི་ཟླ་སྐར་གསུམ་རེད། །
བར་སྣང་ཁམས་ལ་གྲགས་ཆེ་བ། །
ལྷོ་ཡི་གཡུ་འབྲུག་སྔོན་མོ་རེད། །
ཡར་ཁམས་བྱང་ལ་གྲགས་ཆེ་བ། །



653
མོ་ཡིག་གཡར་ནས་བླ་གནས་དྲིས། __ _653
ང་བུ་མོ་མེ་བཟའ་འབུམ་སྒྲོན་རེད། །
ཐུགས་མར་ལ་མ་གཟིམ་ཡར་ལ་གསོན། །
གསོན་དང་ཞུ་རྒྱུ་འགའ་རེ་གདའ། །
ཁྱེད་ཕོ་འདྲེ་ཀླུ་བཙན་རྒྱལ་པོ་དཔོན། །
ལྷོ་འཛམ་བུ་གླིང་ལ་གྲགས་ལེ་རེད། །
ང་ཨ་སྐྱིད་མེ་བཟའ་འབུམ་སྒྲོན་མ། །
ས་རིལ་པོ་འདི་ན་གཡེར་ལེ་རེད། །
གྲགས་པ་དཔོན་དང་གཡེར་པོ་མོ། །
གཅིག་ཏུ་མཐུན་པའི་རྟེན་འབྲེལ་བསམ། །
ཕོ་འདྲེས་ཞིམ་པོའི་ལུག་ཤ་བཞེས། །
མེ་བཟས་ཞིམ་པོའི་ཆང་རག་བཙོས། །
ཤ་ཆང་གང་འདོད་སྤྱོད་དགོས་བསམ། །
ཞལ་མཆུའི་སྦྲང་རྩི་བཏུང་དགོས་བསམ། །
དགའ་སྐྱིད་འཛོམས་པ་ཡོང་ལེ་བསམ། །
བསམ་བསམ་དོན་ཁ་དེ་རིང་མེད། །
མ་བསམ་ཕོ་འདྲེ་རྟ་ཡིས་གཡུགས། །
རྟ་ཁོག་གདོན་འདྲེ་ཅི་འདྲ་ཞུགས། །
དཔོན་ཕོ་འདྲེ་གཟུགས་པོ་ནད་ཀྱིས་མནར། །
སྨན་མེ་བཟའ་བློ་ཁ་སྡུག་གིས་བརྡུང་། །
དུས་དེ་རིང་ངེད་གཉིས་སྡུག་ལེ་རེད། །
དེ་ཡིན་ཀྱང་ད་གར་འདུག་རབས་མེད། །
གཡས་གསེར་ཟངས་ནང་ལ་ཆང་ཞིག་ཡོད། །
ཆང་དེ་ལ་བཟང་དྲུག་སྨན་ཞིག་ཡོད། །



654
བདུད་གླིང་གཡུལ་འགྱེད།
དུས་དེ་རིང་རྒྱལ་པོའི་ཞལ་ལ་མཆོད། །
སྐུ་སྙུང་གཞི་དྭངས་པའི་བྱིན་རླབས་ཡོད། །
གཡོན་དངུལ་ཟངས་ནང་ལ་ཇ་འདྲེན་ཡོད། །
ཇ་དེ་ལ་བླ་མའི་བྱིན་རྟེན་ཡོད། ། །
དུས་དེ་རིང་རྒྱལ་པོའི་ཞལ་ལ་མཆོད། །
ལུས་སྙུང་གཞི་དྭངས་པའི་སྨོན་ལམ་ཡོད། །
ཕོ་འདྲེའི་ཡིད་ལ་དེ་ལྟར་ཞོག །
ཅེས་ཟེར་ནས་ཇ་ཕུད་ཆང་ཕུད་རྒྱལ་པོར་ཕུལ། རྒྱལ་པོས་ཧུབ་འཐུང་
བྱས་ནས་ད་ནི་མེ་བཟའ་ཁྱེད་གནངས་ཀྱི་ ཉི་མ་རྩེ་ ཤར་ ཐོག་ ཕུ་ཡར་འདིའི་་
གངས་རི་དཀར་པོའི་རྩ་བ་རུ་ཞང་པོ་ཐིག་ལེ་འོད་དཀར་བཞུགས་ཡོད་པས་དེའི་
སར་མོ་ཡིག་ཅིག་ལེན་པར་འགྲོ་ཨེ་ཐུབ་ཅེས་དྲིས་པས། མེ་བཟས་མོ་ཡིག་
གཡར་བར་ངས་ཕྱིན་ཆོག་ཅེས་ཁས་བླངས། ཕོ་འདྲེ་ནད་ཀྱིས་མནར་བས་
ཡང་མེ་བཟར་ན་རེ། ནད་བཅོས་བླ་མ་ཞིག་བྲག་སྲིན་པོ་འདྲ་བའི་ཕར་མཐའ།
མི་མ་འཕྲུལ་གྱི་བདུད་སྡེ་ཁྲི་འཁོར་བཅུ་གསུམ་གྱི་ནང་སྨན་པ་ལྷ་སྐྱེས་ཡོད་པས་
དེ་སྐད་གཏོང་ན་ཅི་འོང་ཟེར། མེ་བཟས་དེ་ལམ་ཐག་རིང་བས་མི་ཡོང་། དེ་
ལས་མོ་རྩིས་བཏབ་ན་དགའ་ཟེར་བར་ཀླུ་བཙན་གྱི་རྣ་བར་སོང་ནས་མགོ་བོ་
འཇོག་འཇོག་བྱེད། །
མེ་བཟས་ཟས་སྣ་ཕུན་སུམ་ཚོགས་པ་དང་། ཆང་རག་བཅས་པ་ཁྱེར།
རྟ་མགྱོགས་པ་སྐྱ་ཀ་ལྡིང་ཤེས་ཀྱི་གོང་དུ་བུད་ནས་ཡར་འགྲོ་བས་རྫ་ལུང་རྫ་ཁྲ་
གོང་མའི་མར་གཤམ། བྱང་གི་ན་བ་ཁྲ་མཚོའི་འགྲམ་དུ་གླིང་རྗེ་སྟོབས་ཀྱི་རྒྱལ་
པོ་ཕེབས་སྒུག་ཞུས་ནས་བསྡད། ཇ་ཡུན་ཙམ་ན་གླིང་རྗེ་སྟོབས་ཀྱི་རྒྱལ་པོ་གེ་
སར་མི་རྟ་གཉིས་ཁྲ་འཁྱིལ་འཁྱིལ། འོད་སྤུངས་སྤུངས་བྱས་ཕེབས་པས་མེ་
བཟས་མྱུར་དུ་ཆིབས་ཁ་བསུས། བཀྲ་ཤིས་བརྩེགས་པའི་ཁ་གདན་གྱི་སྟེང་དུ་



655
མོ་ཡིག་གཡར་ནས་བླ་གནས་དྲིས།
བཞུགས་རོགས་ཞུས་པ་དང་། མེ་བཟའ་འབུམ་སྒྲོན་གྱིས་གཡས་གསེར་་་་་
ཟངས་ནང་ནས་ཆང་། དངུལ་ཟངས་ནང་ནས་ཇ། དུང་ཟངས་ནང་ནས་
ཞོ་དང་འོ་མ། ཕུན་སུམ་ཚོགས་པའི་ཟས་སྣ་རྣམས་སྐྱེས་བུ་མི་རྟ་གཉིས་ཀྱི་
མདུན་དུ་ཕུལ་ནས་མེ་བཟས་གླུ་འདི་ལྟར་ཕུལ་སོང་།
ཨོཾ་མ་ཎི་པདྨ་ཧཱུྃ། །
གླུ་ཨ་ལ་ཐ་ལ་ཐ་ལ་རེད། །
ཐ་ལ་མོ་གླུ་ཡི་ལེན་ལུགས་རེད། །
གླུ་ཐེངས་གསུམ་ངག་གི་འགུག་ལུགས་རེད། །
དུས་དེ་རིང་ལྷ་ཞིག་འབོད་ལེ་འདི། །
ལྷ་ཆོས་སྐུ་ལོངས་སྐུ་སྤྲུལ་སྐུ་གསུམ། །
བྱིན་རླབས་ཅན་གྱི་ལྷ་གསུམ་མཁྱེན། །
མཁྱེན་གཟིགས་བུ་མོའི་གླུ་སྣ་དྲོངས། །
ཤར་གཡུ་ལོ་བཀོད་པའི་ཞིང་ཁམས་ནས། །
དུང་ལོ་འབར་བའི་གདན་སྟེང་ནས། །
ཐོག་གསེར་ལོ་བརྩེགས་པའི་ཁྲི་སྟེང་ནས། །
མ་རྗེ་བཙུན་སྒྲོལ་མ་དཀར་སྔོན་རྣམས། །
དེ་རིང་བུ་མོའི་གྲོགས་ལ་བྱོན། །
ས་འདི་དང་ས་ངོ་མ་ཤེས་ན། །
བྱང་གི་ན་བ་ཁྲ་མཚོ་རེད། །
ཕོ་འདྲེ་བདུད་ཀྱི་བླ་མཚོ་རེད། །
སྨན་ང་འདྲ་ང་ངོ་མ་ཤེས་ན། །
བྱང་ཁྲི་ཤོག་མེ་བཟའ་འབུམ་སྒྲོན་ཟེར། །
ད་ལོ་གནམ་ལོ་འདི་གསར་ཐོག །



656
བདུད་གླིང་གཡུལ་འགྱེད།
མོ་ལོ་དྲུག་གསུམ་བཅོ་བརྒྱད་ཡིན། །
སྨན་ངས་ཕོ་འདྲེའི་ཁ་གཏད་བྱས། །
དེ་སྔ་ཉི་མའི་ཕན་ཆོད་ལ། །
སྡུག་ལེ་ཤེས་ཀྱང་བསྐོས་ཐང་རེད། །
རི་སྤྱང་སྔོན་མོས་རི་འགོ་འགྲིམས། །
དཀའ་ལེ་ཤེས་ཀྱང་བསྐོས་ཐང་རེད། །
བྱ་རྒྱལ་རྒོད་ཀྱིས་མི་ཤ་བཟའ། །
བཙོག་ལེ་ཤེས་ཀྱང་བསྐོས་ཐང་རེད། །
སེང་ཆེན་བླ་མ་ཡིད་ལ་བསྒོམས། །
བྱ་ཁུ་བྱུག་གནམ་ཆུ་སྒྲུག་སྒྲུག་བྱས། །
དུས་གང་མྱུར་མཇལ་བའི་སྨོན་ལམ་འདེབས། །
སྒུག་པའི་སྙིང་ཉེ་ཕེབས་ནས་བྱུང་། །
འབོད་པའི་གྲོགས་ཆུང་འབྱོར་ནས་བྱུང་། །
དེ་རིང་སྐྱེས་བུའི་གསེར་ཞལ་མཇལ། །
དབང་མེད་ཡིད་ཀྱི་བརྟན་པ་འཕྲོག །
ལོ་མང་སྒུག་པའི་མེ་བཟའ་ངར། །
འདོད་འཇོའི་བདེ་སྐྱིད་མྱུར་དུ་སྩོལ། །
གསོན་དང་སེང་ཆེན་རིན་པོ་ཆེ། །
ལུས་གྲུ་བཞི་གདན་ལ་ཅི་འདྲ་འདིང་། །
དུས་དེ་རིང་འདོད་ཁམས་ར་བ་ལ། །
སྐྱིད་དགའ་སྐྱིད་དཔལ་ལ་ཅི་འདྲ་རོལ། །
ནམ་མཁའ་མཐོ་བའི་ཡང་སྟེང་ནས། །
གཡུ་འབྲུག་སྔོ་མོ་ཕེབས་ནས་བྱུང་། །



མོ་ཡིག་གཡར་ནས་བླ་གནས་དྲིས།
657
ཆར་སྣ་འཁྲིད་ལུགས་ཅི་འདྲ་བྱེད། །
འབྲས་དྲུག་སྨིན་ལུགས་ཅི་འདྲ་བཟོ། །
ཏི་སེ་གངས་ཀྱི་རྩེ་མོ་ནས། །
དུང་སེང་དཀར་མོ་བྱོན་ནས་བྱུང་། །
གཡུ་རལ་རྒྱས་ལུགས་ཅི་འདྲ་བལྟ། །
དུང་སེང་འོ་མ་ཅི་འདྲ་འཇོ། །
རི་རབ་ལྷུན་པོའི་དབུ་རྩེ་ནས། །
ཁྱུང་ཆེན་བྱ་རྒྱལ་ཕེབས་ནས་བྱུང༌། །
གཤོག་དྲུག་རྒྱས་ལུགས་ཅི་འདྲ་བྱེད། །
ནམ་འཕང་གཅོད་ལུགས་གང་འདྲ་བཟོ། །
སེང་ཆེན་ལྷ་ཡི་ནོར་བུ་ཁྱེད། །
མེ་བཟའི་འགྲམ་དུ་ཕེབས་ནས་བྱུང་། །
ཕན་ཚུན་འགྲོགས་པའི་ཕོ་མོ་གཉིས། །
དགའ་སྐྱིད་འཛོམ་ལུགས་ཅི་འདྲ་བྱེད། །
བདུད་རྩེའི་མྱོས་ཁུ་ཅི་འདྲ་འདྲེན། ། །
ཚེ་གཅིག་བསམ་པའི་སྐྱེས་བུ་བྱོན། །
དུས་དེ་རིང་མི་དགའ་ག་དུས་དགའ། །
ལས་དེ་རིང་མི་སྐྱིད་ག་དུས་སྐྱིད། །
དགའ་སྐྱིད་གཅིག་ཏུ་དེ་རིང་རོལ། །
ཁྱེད་སྐྱེས་བུ་ཁྲི་གདུགས་ཉི་མ་རེད། །
ཉི་མ་ལ་ཁར་མ་བརྒྱབ་གོང་། །
ཉི་འོད་ང་ལ་ཁྱབ་པར་ཤོག །
ཁྱེད་སྐྱེས་བུ་སྤྱན་མིག་སྐར་ཆེན་རེད། །



658
བདུད་གླིང་གཡུལ་འགྱེད། །
སྐར་ཆེན་ལ་མོ་མ་བརྒྱབ་གོང་། །
སྐར་ཆེན་སྤྱན་མིག་ང་ལ་གཟིགས། །
ཐུགས་རྗེ་ཅན་གྱི་བླ་མ་ཁྱེད། །
ཡེ་ཤེས་ལྕགས་ཀྱུས་གཅིག་ཏུ་འཛིན། །
དེ་རིང་ཉི་མའི་གདོང་གང་ལ། ། །
ང་མེ་བཟའ་དགའ་ལ་མེ་བཟའ་སྐྱིད། །
མི་ཚེ་རིང་ན་ཅི་ཡང་མྱོང་། །
སྐྱིད་སྡུག་གལ་ཏ་མགོ་སྦྲེལ་ཡིན། །
སྡུག་པོའི་ཁ་བྲལ་མ་བྱུང་ན། །
སྐྱིད་པོའི་ལྷན་འཛོམ་གང་ནས་ཡོང་། །
ལ་རེ་རྒྱག་དུས་ཐུར་རེ་ཡོད། །
མཐོན་པོའི་ལ་ཞིག་མ་བརྒྱབ་ན། །
བདེ་མོའི་ཐང་ལ་མ་སླེབས་ཟེར། །
ངུ་དགོས་ལེ་ལས་ཤིག་མ་ལས་ན། །
དགའ་དགོས་ལེ་བཟས་ཤིག་མི་རག་ཟེར། །
སྐྱེས་བུ་སེང་ཆེན་རིན་ཆེན་དཔོན། །
ཨ་སྐྱིད་མེ་བཟའ་འབུམ་སྒྲོན་སྨན། །
མགོ་ལུས་པུས་མོ་ཡན་ཆོད་དེ། །
དམ་པའི་ཆོས་ལས་གཙང་ལེ་ཡིན། །
སྟེང་ཐང་དཀར་མ་གཏོགས་ལྡིང་མ་མྱོང་། །
འོག་གཙང་ཆབ་མ་གཏོགས་འབབ་མ་མྱོང་། །
ལུས་གྲུ་བཞི་གདན་ལ་འདིང་མ་མྱོང་། །
དྭངས་གཙང་ལེབ་ཆེན་སྤང་ཁ་ལ། །



མོ་ཡིག་གཡར་ནས་བླ་གནས་དྲིས།
659
འདོད་པའི་མདའ་མོ་མྱུར་དུ་འཕེན། །
དར་གདན་བཀྲ་ཤིས་གཡང་ར་ལ། །
ཐུགས་ཁ་ལྷོད་ནས་བཞུགས་པར་མཛོད། །
སེང་ཆེན་ཐུགས་ལ་དེ་ལྟར་བཞེས། །
ཞེས་ཞུས་པ་དང་ལྷ་རྟ་རྐྱང་རྒོད་དང༌། སྐྱ་ཀ་ལྡིང་ཤེས་ལ་འབྲས་དཀར་
དམར་གྱི་ཆག་བཟན་ཡང་དག་པ་སྤྲད་ནས་རྩྭ་ཁར་བཏང་། སེང་ཆེན་དང་མེ་
བཟའ་གཉིས་དར་གདན་བཀྲ་ཤིས་གཡང་རྭའི་སྒང་ལ་ལྷན་དུ་བཞུགས། ཕོ་
མོའི་ལང་ཚོས་བསྐུལ་བས་ལྷན་དུ་སྡེབ། དགའ་སྐྱིད་དཔལ་ལ་ལྷན་དུ་རོལ་
བས་མེ་བཟའ་ཡང་དྲན་མེད་དུ་སོང་བ་ལྟ་བུར་གྱུར། ཇ་ཡུན་གཅིག་ཙམ་ལ་
མེ་བཟའ་དགའ་སྐྱིད་ཡིད་དུ་མཚར་ནས་ད་སྐྱེས་བུས་བདུད་ནག་པོའི་བསྟན་པ་
སྣུབ་པ་དང་། ལྷ་ ཤཱཀྱའི་བསྟན་པ་ཚུགས་པའི་རྟེན་འབྲེལ་བྱུང་བསམ་ནས་
དགའ་འཛུམ་འཁྱིལ་ལེར་བསྡད་པས་མ་ནེ་ནེ་དང་། ལྷ་ཚངས་པ། གཉན་
སྐུ་ལྷ། ཀླུ་གཙུག་ན་བཅས་ཀྱིས་དེ་རིང་མེ་བཟས་བྱ་བ་བཟང་པོ་ཞིག་ལས་
སོང་བསམ་ནས་ ལྷ་ཀླུ་གཉན་གསུམ་ཐམས་ཅད་ཐུགས་དགྱེས་ནས་བཞུགས།
ཕྱི་ཉིན་ནམ་ལངས་པ་དང་སྐྱེས་བུས་མེ་བཟའ་ལྷན་དུ་ལམ་ལ་ཞུགས། ཉིན་
དགུང་ཙམ་ལ་ཕོ་འདྲེའི་ཞང་པོ་ཐིག་ལེ་འོད་དཀར་སར་འབྱོར་བར་ཉེ་བ་ན།
ཁོའི་སྒོ་སྲུང་འདྲེ་མོ་སྤྱང་ནག་གིས་ལམ་བཀག་པ་དང་སྐྱེས་བུས་སྟོང་ཉིད་ཞགས་
པས་བཟུང་ནས་དམ་ལ་བཏགས། མེ་བཟས་མྱུར་དུ་ཕོ་བྲང་ནང་ཞང་པོ་ཐིག་
ལེ་འོད་དཀར་སར་སོང་ནས་ཕོ་འདྲེས་བསྐུར་བའི་དར་འཕྲུ་རས་གསུམ་དང་།
ཆ་དང་འཕྲིན་རྣམས་གཅིག་ཀྱང་མ་ལུས་པ་ཞང་པོ་བླ་མར་ཕུལ་ནས་མེ་བཟས་
གླུ་འདི་ལྟར་བླངས་སོ། །
གླུ་ཨ་ལ་ཐ་ལ་ཐ་ལ་རེད། །
ཐ་ལ་མོ་གླུ་ཡི་ལེན་ལུགས་རེད། །



660
བདུད་གླིང་གཡུལ་འགྱེད།
གླུ་ཐེངས་གསུམ་ངག་གི་འགུག་ལུགས་རེད། །
སྐྱབས་བླ་མ་ཡི་དམ་དཀོན་མཆོག་གསུམ། །
སྟེང་ནས་སངས་རྒྱས་བཟང་གསུམ་མཁྱེན། །
བར་ནས་ཡི་དམ་ལྷ་ཚོགས་མཁྱེན། །
འོག་ནས་མཁའ་འགྲོ་ཆོས་སྐྱོང་མཁྱེན། །
ཐུགས་མ་གཡེངས་བུ་མོའི་ཁ་འཛིན་མཛོད། །
ས་འདི་ཡི་ས་ངོ་མ་ཤེས་ན། །
བྱང་ཁྲ་མཚོ་མཚོ་མོའི་ཡར་གོང་ནས། །
ཤེལ་གྱི་སྒྲུབ་ཁང་ནང་རྒྱུད་རེད། །
སྨན་ང་འདྲ་ང་ངོ་མ་ཤེས་ན། །
བདུད་མཁར་ལྕགས་རི་རྩེ་དགུ་ནས། །
བྱང་ཁྲི་ཤོག་མེ་བཟའ་འབུམ་སྒྲོན་ཟེར། །
ཕོ་འདྲེ་རྒྱལ་པོའི་ཇ་མ་ཡིན། །
ཞང་པོ་ཐིག་ལེ་འོད་དཀར་ཁྱེད། །
ཕོ་འདྲེ་རྒྱལ་པོའི་ཞང་པོ་རེད། །
ཉོན་དང་འདྲ་མ་འདི་འདྲ་གདའ། །
མར་འབབ་རྒྱ་མཚོ་ཆེན་པོ་ནས། །
ད་ལོ་མཚོ་ཆེན་དགུང་ལ་འཕུར། །
དེ་རིང་ཆུ་སྲིན་བདེ་མོ་མེད། །
མགོ་པ་ཏྲ་འཐོར་བའི་ལྟས་ཤིག་བྱུང་། །
རི་རྒྱལ་བྲག་སྟོད་མཐོན་པོ་ནས། ། །
བཙན་རྒོད་བྲག་དམར་ས་ལ་འགྲིལ། །
ད་ལོ་བཙན་རྒོད་བདེ་མོ་མེད། །



661
w
མོ་ཡིག་གཡར་ནས་བླ་གནས་དྲིས།
བཙན་མཁར་ཤོར་བའི་ལྟས་ཤིག་བྱུང༌། །
ཏི་སེ་གངས་དཀར་ཆེན་པོ་ནས། །
ད་ལོ་གངས་དཀར་འདབས་ལ་ཉིལ། །
དེ་རིང་དུང་སེང་བདེ་མོ་མེད། །
མགོ་གཡུ་རལ་འཐོར་བའི་ལྟས་ཤིག་བྱུང་། །
ཡར་ཁམས་བྱང་མའི་རི་བརྒྱུད་ནས། །
ཕོ་འདྲེ་མི་འདུག་གང་སར་ཉུལ། །
གློ་བུར་ཐོག་གིས་འདོ་རྟ་འདྲོགས། །
སྟབས་ཉེས་ཕོ་འདྲེ་ཡོབ་འདུད་བཏང་། །
ཕོ་འདྲེའི་ལུས་པོ་གཅོང་གིས་མནར། །
བཟང་དྲུག་སྨན་གྱིས་མ་ཕན་དུས། །
ཕོ་འདྲེའི་ཞང་པོ་ཁྱེད་ཀྱི་སར། །
མེ་བཟའ་མོ་ཡིག་གཡར་བར་མངགས། །
མོ་ལུང་དྲུག་གསུམ་བཅོ་བརྒྱད་ནང༌། །
མོ་འབབ་ཆེ་འབྲིང་ཆུང་གསུམ་ཟེར། །
ཆེ་བ་མི་དགོས་འདེབས་ཚོད་མེད། །
ཆུང་བ་མི་དགོས་མི་བདེན་ཟེར། །
འབྲིང་བ་དགུ་རྩིས་བཅུ་གསུམ་དེ། །
མྱུར་བར་གཡར་ནས་འཁྱེར་ཤོག་ཟེར། །
རྒྱལ་པོའི་གསུང་ཚུལ་དེ་འདྲ་གདའ། །
དར་གདན་བཀྲ་ཤིས་རི་མོ་ལ། །
རྒྱན་མཛེས་དར་འཕྲུ་རས་གསུམ་འདི། །
བླ་མ་ཁྱེད་ལ་འབུལ་ཤོག་གསུངས། །



662
བདུད་གླིང་གཡུལ་འགྱེད།
ཀླུ་བཙན་བདེ་ཁམས་ཡོང་མིན་དེ། །
བླ་མའི་དགོངས་པ་འཁྱེར་ཤོག་གསུངས། །
དེ་ཚོ་བླ་མའི་ཐུགས་ལ་ཞོག །
ཅེས་ཞུས་པས། བླ་མས་ཨ་ཁ་ཁོ་རྟ་ཡིས་གཡུགས་པ་མ་ལེགས། ལྷག་
པར་དུ་རི་དགུའི་མགོ་ལ་ཐོག་དགུ་ ཐོག་དགུའི་སྒང་ལ་བྱ་དགུ་བབ་པ་ལྟས་
ངན་ཡིན་ཐག་ཆོད་རེད། མོ་ཡིག་དགུ་ཐིག་བཅུ་སུམ་འདི་ཐིག་པོ་དང་བཟང་
པོ་ཡོད། ཁྱེད་ཀྱིས་བཙོག་པ་མ་སོང་བར་མྱུར་དུ་ཀླུ་བཙན་གྱི་ཕྱག་ལ་ཕུལ་
དང་། མོ་འདེབས་སྐབས་འཕྲུལ་གྱི་བླ་མ་སྒོམ་ལུགས་ཁོ་རང་གིས་ཤེས་ཟེར་
ནས་མེ་བཟར་ཟས་སྣ་ཕུན་སུམ་ཚོགས་པ་འཚིམ་པར་སྦྱིན། མོ་ཡིག་འབྲིང་བ་
འཁྱེར། མགྱོགས་པ་སྐྱ་ཀ་ལྡིང་ཤེས་ཀྱི་གོང་དུ་བུད་ནས་མར་བྱོན་པ་དང་།
གནས་ཟངས་མདོག་དཔལ་རིའི་རྩེ་མོ་ནས་སློབ་དཔོན་པད་མ་འབྱུང་གནས་
ཀྱིས་གནམ་ལྕགས་རྡོ་རྗེ་རྩེ་དགུ་ཀླད་གསུམ་བསྐོར་ནས་གཡུགས་པས་ཕོ་འདྲེ་ཀླུ་
བཙན་གྱི་ཞང་པོ་ཐིག་ལེ་འོད་དཀར་ཐལ་བའི་རྡུལ་དུ་བཏང་། ཤེལ་གྱི་སྒྲུབ་
ཁང་ནང་ཞང་པོ་མི་རབས་བཅུ་གསུམ་རིང་བསགས་པའི་མཛོད་ཆེན་བརྒྱ་དང་
རྩ་བརྒྱད་ཡོད་པའི་གཏེར་ཟོག་རྣམས་སྐྱེས་བུ་དང་སློབ་དཔོན་རྣམ་གཉིས་ཀྱིས་
བཞེས་པ་དང༌། བདུད་ལུང་མུན་པ་ཆུ་འཁྲིགས་ཀྱི་ཕུ་ལ་ཕེབས་ནས་དངོས་
མེད་བདུད་སྡེ་ཁྲི་འཁོར་བཅུ་གསུམ་ཞག་གཉིས་ཀྱི་ཐོག་ལ་བཏུལ། སློབ་་་
དཔོན་དང་གེ་སར་རྣམ་གཉིས་མེ་བཟའི་སར་ཕེབས་ནས་བཀའ་མོལ་ཞིབ་རྒྱས་
མཛད་ནས་ཞག་གཉིས་རིང་བཞུགས།
སྐྱེས་བུས་ད་མོ་ཡིག་དེར་བཙོག་པ་གཏོང་བའི་དུས་ཡིན་གསུངས་པ་དང༌།
མེ་བཟས་མཛེ་ཕོ་བརྒྱ་ཡི་ཨ་ཀྲད། ཡུག་ས་བརྒྱ་ཡི་སྐྲ་ཆད། སྨད་འཚོང་བརྒྱ་
ཡི་སྨད་གཡོག་ དུར་ཁྲོད་བརྒྱ་ཡི་དུར་ས། ཟམ་པ་བརྒྱ་ཡི་ཟམ་ཐལ། ཁྱི་
མོ་ དམར་ པོའི་ ཚང་ ར་ བཅས་ བཙོག་ རིགས་ རྣམས་ མོ་ ཡིག་ སྒང་ ལ་ བཞག



མོ་ཡིག་གཡར་ནས་བླ་གནས་དྲིས།
663
རྒྱལ་སྒོ་ཆེན་པོའི་ཐེམ་འོག་ཏུ་བཅུག་ནས་བཞག་པ་དང་། གླིང་རྗེ་རྒྱལ་པོ་
ཁོང་གིས་རྫ་སྤང་གཉིས་ཀྱི་མཚམས་སུ་བྱོན་ནས་བྱེ་མའི་ལ་དགུ་ཀླུང་དགུ་ཆུ་
དགུ་ཟམ་དགུ་བཅོས་པའི་མཐར་ཕུ་བོ་དུང་སྐྱོང་དཀར་མོ་དང་། ནུ་བོ་ཀླུ་
སྦྲུལ་འོད་ཆུང་། སྲིང་མོ་ཐིག་ལེ་འོད་འཕྲོ་གསུམ་གྱིས་རི་བོ་གསུམ་ལ་སྤྲུལ།
དཀྱིལ་དུ་ཟངས་ཆེན་པོ་ཞིག་གི་ནང་ཆུ་གང་བླུགས། དེའི་སྟེང་ཤིང་སྣ་ཚོགས་
ཀྱི་ཤིང་ལོ་དང་། བྱ་རིགས་སྣ་ཚོགས་ཀྱི་བྱ་སྤུ་གཏོར། གླིང་རྗེ་སྟོབས་ཀྱི་རྒྱལ་
པོས་རྨོག་ཆེན་རྒྱལ་བའི་ཐོད་སྒོར་ཞབས་སོར་བཞག སྣ་གཡས་ལ་སྦྲང་བུ་
འཁོར། གཡོན་ལ་བྱུ་རུ་བཅུག ཞལ་ལ་རྩམ་པ་ཏོག་ཙམ་བྱུག སྤྱན་
གཡས་གཡོན་གཉིས་ལ་འབུ་སྐྱག་གི་ཚུལ་དུ་མར་སྙེགས་སྦྱར། གཞོགས་་་་
གཡས་གཡོན་ལ་གྲོ་དང་འབྲས་མང་ཙམ་གཏོར་ནས་དགྲ་ལྷའི་འཁོར་གསུམ་
ལུས་ལ་བསྐོར། སྟག་དོང་གཡས་དང༌། གཟིག་ཤུབས་གཡོན་བྱས་ནས་སྐྱེས་
བུ་ཆེན་པོ་གན་རྐྱལ་བསློགས་ནས་སྡོད་པའི་སྐབས། མེ་བཟས་བཙོག་རིགས་
སྣ་ཚོགས་ཀྱིས་མནོལ་ཕབ་པའི་མོ་ཡིག་དེ་གཙང་མ་ཡིན་ཁུལ་གྱིས་གོས་ཆེན་སེར་
པོའི་ནང་ལ་བསྒྲིལ། ཀླུ་བཙན་རྒྱལ་པོར་མོ་ཡིག་དེ་ཕུལ་བས། ཕོ་འདྲེ་རྒྱལ་
པོ་ཤིན་ཏུ་དགའ་ནས་མེ་བཟའ་ཁྱེད་སླེབས་པ་ཤིན་ཏུ་བཟང་། བླ་མ་་་་
གསུངས་ཚུལ་ཅི་གདའ་དྲིས། མེ་བཟས་བླ་མས་གསུང་ཚུལ་དང་། མོ་ཡིག་
གཡར་ཚལ་གྱི་ལོ་རྒྱུས་གླུ་འདི་ཕུལ་ལོ། །
གླུ་ཨ་ལ་ཐ་ལ་ཐ་ལ་རེད། །
ཐ་ལ་མོ་གླུ་ཡི་ལེན་ལུགས་རེད། །
གླུ་ཐེངས་གསུམ་ངག་གི་འགུག་ལུགས་རེད། །
དུས་དེ་རིང་ལྷ་ཞིག་འབོད་ལ་འདི། །
དགྲ་ལྷ་ཝེར་མས་ཁ་འཛིན་མཛོད། །
མ་རྡོ་རྗེ་ཕག་མོས་གླུ་སྣ་དྲོངས། །



664
བདུད་གླིང་གཡུལ་འགྱེད།
ས་འདི་དང་ས་ངོ་མ་ཤེས་ན། །
བདུད་མཁར་ཤ་རི་གནམ་རྫོང་རེད། །
སྨན་ང་འདྲ་ང་ངོ་མ་ཤེས་ན། །
ཕོ་འདྲེ་རྒྱལ་པོའི་ཇ་མ་ཡིན། ། །
ད་རེས་གསོན་དང་ཀླུ་བཙན་དཔོན། །
ཏི་སེ་གངས་ཀྱི་རི་རྒྱུད་ལ། །
བྱང་གི་ན་བ་ཁྲག་མཚོ་གདའ། །
མཚོ་ཆེན་དེ་ཡི་རྔམས་ཟིལ་ལ། །
ཀླུ་གདོལ་བ་ནག་པོའི་བླ་མཚོ་འདྲ། །
མཚམས་རེ་དམར་པོ་ཁྲག་གི་མདོག །
མཚམས་རེ་ནག་པོ་སོལ་བའི་མདོག །
མཚམས་རེ་དཀར་པོ་དུང་གི་མདོག །
མཚམས་རེ་སྔོན་མོ་གཡུ་ཡི་མདོག །
མཚོ་དེ་ལ་ཚོན་མདོག་འགའ་རེ་གདའ། །
དཀར་ཡག་གངས་རི་མཐོན་པོའི་དབུས། །
ཤེལ་དཀར་བྲག་ཕུག་སྒྲུབ་ཁང་གདའ། །
སྲུང་མི་འདྲེ་མོ་སྤྱང་མཆུ་གདའ། །
བརྡ་སྦྱོར་བླ་མ་སྒོ་ཁར་ཕེབས། །
མེ་བཟའ་ཡར་ཕེབས་ཡར་ཕེབས་ཟེར། །
ཤེལ་དཀར་སྒྲུབ་ཁང་ནང་ལ་ཁྲིད། །
ཕོ་འདྲེའི་བདེ་སྡུག་དྲིས་པའི་མཐར། །
བླ་མའི་གསུངས་ཚུལ་ཨེ་འདྲ་གདའ། །
ཕོ་འདྲེ་སྟོབས་ཀྱི་རྒྱལ་པོ་ཁྱེད། །



མོ་ཡིག་གཡར་ནས་བླ་གནས་དྲིས།
665
ད་ལོ་རེ་དགུའི་སྐུ་ཀེག་ཟེར། །
དགུ་ཟུར་གཅིག་ལ་འཁེལ་ཡོད་གསུངས། །
ཉལ་བའི་རྨི་ལམ་འཁྲུག་ཡོང་གསུངས། །
འགྲོ་བའི་ལམ་རྟགས་སྡུག་ཡོང་གསུངས། །
སྐྱོན་ཆེའི་ཇུས་ཉེས་མི་ཡོང་གསུངས། །
མོ་ཡིག་རྒྱས་འབྲིང་བསྡུས་གསུམ་ཡོད། །
མོ་རྒྱས་པར་རྒྱལ་རབས་བཅོ་བརྒྱད་ཡོད། །
ཆུང་བར་བློན་རབས་བཅུ་གསུམ་ཡོད། །
འབྲིང་བ་དགུ་ཐིག་བཅུ་གསུམ་འདི། །
ཕོ་འདྲེ་ཁྱེད་ལ་ཕུལ་ཤོག་གསུངས། །
མོ་འདེབས་མཆོད་པ་མང་ཙམ་འབུལ། །
མི་ཁྲག་ཏིང་ངེ་གང་མང་བཤམས། །
མི་ཡི་སྙིང་ཤས་གསུར་ཞིག་གཏོང་། །
གསུར་སྙིང་མི་ཁྲག་ལྷ་ལ་ཕུལ། །
དགའ་རབ་བདུད་ལ་མཆོད་བསྟོད་བྱེད། །
བླ་མས་ད་རུང་དེ་འདྲ་གསུངས། །
མོ་ཡིག་གཡོན་པའི་དོན་རྩེ་དེ། །
དོན་གང་འདྲ་ཞིག་ལ་དམིགས་ལེ་རེད། །
མི་སུ་འདྲ་ཞིག་ལ་རྔམས་ལེ་རེད། །
མོ་ཐིག་དྲང་པོ་མ་བཟུང་ན། །
མོ་ཡིག་མི་གསལ་སྟོང་པ་གསུངས། །
བྱང་ཕོ་འདྲེ་ཀླུ་བཙན་རྒྱལ་པོ་དཔོན། །
ཁྱེད་མོ་ཡིག་གཡར་དོན་ཅི་འདྲ་ཡིན། །



666
བདུད་གླིང་གཡུལ་འགྱེད།
དཔོན་དོགས་པ་བྱེད་ས་སུ་འདྲ་ཡིན། །
གཏམ་མ་གསང་བློ་བོ་དྲང་པོ་གསུངས། །
ང་མེ་བཟའི་སེམས་པ་གངས་དཀར་འདྲ། །
རྫ་ནག་པོར་འགྱུར་དོན་ལར་ནས་མེད། །
བྱ་ངང་པ་འཁོར་བ་མཚོ་ལ་འཁོར། །
མཚོ་སྔོན་མོར་ཡིད་གཏད་བྱེད་ལེ་རེད། །
ང་མེ་བཟའི་ཡིད་གཏད་ཁྱེད་ལ་བྱས། །
དཔོན་ཕོ་འདྲེས་གཏམ་འགའ་མ་བཤད་གདའ། །
ཚིག་གསང་བ་མཛད་དོན་ཅི་ཞིག་ཡིན། །
སྟག་ཤར་ཁོག་པ་གནམ་ལས་ཡངས། །
མཐོ་ལེ་ཡངས་ལེ་གཉིས་ཀ་ཡོད། །
སྐྱེས་ཕོ་རབ་ཟངས་ཁོག་གོང་མ་ལ། །
རྒོད་ཐང་དཀར་ལྡིང་བསྐོར་ཏ་ལ་ལ། །
སྐྱེས་ཕོ་འབྲིང་ཟངས་ཁོག་བར་མ་ལ། །
མཚོན་མདའ་གྲི་འཁོར་གསུམ་འཁྱིལ་ལེ་ལེ། །
ཕོ་ཐ་མའི་ཟངས་ཁོག་ཞབས་མ་ལ། །
གཏམ་ཚིག་གསུམ་གོ་ནས་གྲི་མགོ་འཕུར། །
ཟེར་བ་གནའ་མིའི་དཔེ་ལ་གདའ། །
གཏམ་ཚིག་གསུམ་སྙན་ལ་མ་སོང་གོང་། །
ཞལ་ལྷོ་སྤྲིན་མ་འཚུབ་ཕོ་འདྲེ་དཔོན། །
དེ་ཚོ་བུ་མོའི་བསམ་ཚུལ་ཡིན། །
གོ་ན་རྣ་བའི་དཀྱིལ་ལ་ཞོག །
ཅེས་གླུ་མཇུག་རྫོགས་པ་དང་། ཀླུ་བཙན་རྒྱལ་པོས་ཁྱོད་ཅུང་ཙམ་ལྷོད་



མོ་ཡིག་གཡར་ནས་བླ་གནས་དྲིས།
667
དང་ངས་སྔོན་ལ་མོ་ཞིག་འདེབས། དེ་ནས་ཁྱེད་ལ་དྲང་གཏམ་བཤད་རྒྱུ་ཡོད་
ཟེར་ནས་མི་ཁྲག་ཏིང་ངེ་བཤམས། མི་ཤས་གསུར་ཞིག་བཏང་ནས་མོ་ཐེངས་
གསུམ་བརྒྱབ་པས་མོ་གཅིག་ལ་བབ། ཀླུ་བཙན་དགའ་ནས་འཛུམ་པགས་
གཡེར། མགོ་བོ་འཇོག ཐལ་མོ་བརྡབ། གད་ཤོར་བཞིན་ཡ་མེ་བཟའ་
འབུམ་སྒྲོན་མ། ད་ངས་ཁྱེད་ལ་དྲང་པོའི་གཏམ་དང་། བབས་པའི་མོ་ལུང་
འདི་འདྲ་ཡིན་ཟེར་ནས་མེ་བཟར་གླུ་ཞིག་བླངས་སོང་།
གླུ་ཨ་ལ་ཐ་ལ་ཐ་ལ་རེད། །
ཐ་ལ་མོ་གླུ་ཡི་ལེན་ལུགས་རེད། །
གླུ་ཨ་ལ་མེད་ན་ལེན་ཐབས་མེད། །
ངག་ཐ་ལ་མེད་ན་འགུག་ཐབས་མེད། །
དུས་དེ་རིང་ལྷ་ཞིག་འབོད་ལེ་འདི། །
དགའ་རབ་བདུད་ཀྱི་དབང་ཕྱུག་མཁྱེན། །
ཁྲ་རབ་ནག་པོས་ཁ་འཛིན་མཛོད། །
རུ་ཁྲ་བདུད་ཀྱིས་དཔུང་ཡ་མཛོད། །
ལྷ་དེ་འདྲ་ཡན་ལ་འབོད་པ་མེད། ། །
ས་འདི་ཡི་ས་ངོ་མ་ཤེས་ན། །
ནང་ལ་མཁར་ཞིག་བཞེངས་ནས་ཡོད། ། །
ལྕགས་སྣ་དགུ་ཡིས་མཁར་ཞིག་བཞེངས། །
ནང་ལ་ལྕགས་རྫོང་འཁོར་ལྡེབ་ཟེར། །
བར་ལ་མཁར་ཞིག་བཞེངས་ནས་ཡོད། །
ཁྲོ་ཟངས་ལི་ཡི་མཁར་ཞིག་བཞེངས། །
བར་ལ་ཁྲི་རྫོང་འབར་བ་ཟེར། །
ཕྱི་ལ་མཁར་ཞིག་བཞེངས་ནས་ཡོད། །



668
བདུད་གླིང་གཡུལ་འགྱེད།
རུ་སྣ་དགུ་ཡི་སྐུ་མཁར་བཞེངས། །
ཕྱི་ལ་ཤ་རུ་གནམ་རྫོང་ཟེར། །
རྫོང་དེ་ལས་བཙན་ཞིག་སླར་ནས་མེད། །
རྫོང་འདི་ལས་མཐོ་ཞིག་སླར་ནས་མེད། །
མི་ང་འདྲ་ང་ངོ་མ་ཤེས་ན། །
ཕོ་འདྲེ་བདུད་ཀྱི་རྒྱལ་པོ་ཟེར། །
བྱང་ཁྲི་ཤོག་མེ་བཟའ་འབུམ་སྒྲོན་མ། །
དཔྱད་བཞག་ན་འདྲ་མ་འདི་འདྲ་གདའ། །
བར་སྣང་འཁོར་བའི་ཐང་དཀར་རྒོད། །
གཤོག་དྲུག་ནམ་འཕང་མ་ཆོད་ན། །
རྒོད་ཐང་དཀར་འཕུར་ནས་ཕན་པ་མེད། །
རྟ་མགྱོགས་པ་རླུང་གི་གཤོག་པ་ཅན། །
རྒྱ་དཀར་ནག་བསྐོར་བ་མ་ཕོག་ན། །
རྟ་འདོ་བ་གསོ་ལེ་ཕན་པ་མེད། །
ཕོ་འདྲེ་བདུད་ཀྱི་རྒྱལ་པོ་ངས། །
འཛམ་གླིང་ཁ་ལོ་མ་བསྒྱུར་ན། །
མགོ་ཞྭ་སེར་བསྟན་པ་མ་བསྒྲུབས་ན། །
ང་བདུད་ཕོ་ཡིན་པས་ཕན་པ་མེད། །
ལྷ་ཤཱཀྱ་ཐུབ་པའི་དགྲ་ཡ་ཡིན། །
གེ་སར་བདུད་ཀྱི་ཁ་གཏད་ཡིན། །
ལྷ་ཤཱཀྱ་མགོ་མཇུག་བསློག་དགོས་ཡོད། །
དེ་མ་ཐོན་ཟེར་ན་ཕོ་འདྲེ་མིན། །
དེ་རིང་ཞང་པོའི་མོ་ཡིག་གཡར། །



669
མོ་ཡིག་གཡར་ནས་བླ་གནས་དྲིས།
མོ་འདེབས་ས་ཇོ་རུ་ཁོ་ལ་ཡིན། །
མོ་ནང་ལྟད་མོ་ཨེ་འདྲ་གདའ། །
ལ་དགུ་ཀླུང་དགུ་ཆུ་དགུ་གསུམ། །
དགུ་གསུམ་མཚོ་མོ་འཁྱིལ་ནས་གདའ། །
རི་ཆེན་རི་ཆུང་རི་འབྲིང་གསུམ། །
རི་གསུམ་ཤིང་སྣ་འཛོམས་ནས་གདའ། །
སྟག་ཤིང་བེར་ཤིང་ཤུག་ཤིང་གསུམ། ། །
ཤིང་གསུམ་བྱ་རིགས་འཁོར་ནས་གདའ། །
དགྲ་འདྲེ་ཇོ་རུ་འགོག་ཚ་ཁོ། །
མཚོ་ཡི་ནང་ལ་ལྷུང་ནས་གདའ། །
རི་ཡི་ཞབས་ལ་ཤི་ནས་གདའ། །
རྨོག་ཆེན་མཚོ་ཁར་གཡུགས་ནས་གདའ། །
ཁྲབ་ཆེན་ཤིང་རྩེར་བསྐོན་ནས་གདའ། །
མཚོན་ཆེན་གང་སར་ཐོར་ནས་གདའ། །
མགོ་སྐྲ་ཡར་ལ་ཟིང་ནས་གདའ། །
ངོ་པགས་མར་ལ་གློད་ནས་གདའ། །
ཁ་མིག་འབུ་སྐྱག་གང་ནས་གདའ། །
སྣ་ཁུང་ཁྲག་རྣག་དོན་ནས་གདའ། །
བྱ་མང་རོ་ལ་འཁོར་ནས་གདའ། །
འབུ་སྲིན་ཐུག་པ་འཁོལ་ནས་གདའ། །
ཁྱི་སྤྱང་ཤ་ལ་རྒྱུགས་ནས་གདའ། །
དགྲ་མེད་ལེ་ཀླུ་བཙན་དགའ་ཞེ་ཡོད། །
མི་ང་ལས་སྐྱིད་པ་ག་ལ་ཡོད། །



670
བདུད་གླིང་གཡུལ་འགྱེད།
མེ་བཟའ་སྨན་དང་ཀླུ་བཙན་གཉིས། །
ཚེ་གཅིག་གི་གཏན་གྲོགས་དེ་རིང་ཡོད། །
སྐྱིད་སྡུག་ཉི་མའི་དྲོ་གྲང་མཉམ། །
ངས་སྡུག་མོ་མི་བྱེད་མེ་བཟའ་མ། །
སེམས་གངས་དཀར་ཡིད་གཏད་ཁྱེད་ལ་བྱེད། །
སོ་དཀར་སུམ་ཅུ་ཁྱེད་ལ་བསྟན། །
ཤ་ཚའི་སྙིང་གཏམ་ཁྱེད་ལ་བཤད། །
མེ་བཟའི་ཐུགས་ལ་དེ་ལྟར་ཞོག །
ཅེས་ གླུ་རྫོགས་པ་དང༌། མེ་བཟས་ཀླུ་བཙན་ལ་དགའ་མདོག་སྐྱིད་་་་
མདོག་གིས་སྐུ་གཟུགས་ ལྡེམ་ལྡེམ་འཁྱུག་འཁྱུག ཞལ་རས་འཛུམ་འཛུམ་་་་
གཡེར་གཡེར། སྤྱན་མིག་འཕྲུལ་མདའ་འཕེན་འཕེན་བྱས་ནས་དྲོ་འཇམ་དར་
གོས་ལུས་ལ་གསོལ། སྐུ་འཆིང་དངུལ་ཁྲབ་འབར་བ་བསྡམས། རས་འཐག་
ནག་པོའི་པང་གདན་བཅིངས། ། རྐང་ལྷམ་འཇའ་སྣ་ཉིས་སྒྲིལ་གྱོན་ནས་་་་
གཡས་གསེར་ཟངས་ནང་ལ་ཆང༌། དངུལ་ཟངས་ནང་ལ་ཇ། དུང་ཟངས་
ནང་ལ་ཞོ་དང་འོ་མ་བཅས་ཁྱེར་ནས་ཀླུ་བཙན་ལ་ཕུལ་བས། ཀླུ་བཙན་གྱིས་
མེ་བཟའ་ཁྱེད་འདི་རུ་སྡོད་དང་། ངས་བློན་པོ་གཉིས་ལ་ ཡི་གེ་ཞིག་སྐུར་་་་
དགོས་ཟེར་ནས་འཕྲིན་ཆ་རླུང་ལ་བསྐུར་བས་ཕྱི་ཉིན་ནམ་ལངས་པ་དང་དཔའ་
མོ་དང་ཕྱིང་སྔོན་གཉིས་ཀླུ་བཙན་གྱི་མདུན་དུ་འབྱོར། མེ་བཟས་ཀླུ་བཙན་
ཁྱེད་ལྷུང་གཞིར་དོགས་པ་ཆེན་པོ་ཡོད་ན་ངས་ཉིན་མཚན་གསུམ་རིང་ཁྱེད་སྲུང་
ཆོག ཁྱེད་ཀྱིས་གཏམ་དང་སྐད་ཆ་སྦ་གསང་མེད་པར་ང་ལ་དྲང་པོ་ཤོད་དང་།
ང་རང་གཉིས་ཀྱི་ཕྲུ་གུ་འདི་ཡིན་ཟེར་ནས་ཨ་ལི་ཞིག་ཀླུ་བཙན་གྱི་ལག་ཏུ་སྤྲད།
ཀླུ་བཙན་གྱིས་མེ་བཟའ་འདིས་ཅི་ཟེར་ཞེ་ཡོད་ཟེར་ནས་ཨ་ལི་ལག་པར་བླངས།
ཨ་ལི་དེས་སེན་མོ་དང་མཆེ་བས་ཀླུ་བཙན་གྱི་ལག་པར་འབྲད་པས་དེ་ང་འདྲ་པོ་



མོ་ཡིག་གཡར་ནས་བླ་གནས་དྲིས། 671 །
ཞིག་གདའ། ང་ལ་དངོས་ཡོད་དང་དངོས་མེད་ཀྱི་སྲོག་མང་བས་དེ་འདྲ་བྱུང་
སྲིད་བསམ་ནས་ཕྲུ་གུ་འདི་ང་འདྲ་པོ་ཞིག་གདའ། དེ་ལ་བཙོག་པ་མ་གཏོང་།
མིའི་སྙིང་ཁྲག་སྙིང་ཤ་མ་གཏོགས་གཞན་མ་སྟེར་ཟེར་ནས་མེ་བཟར་ཕར་སྤྲད།
མེ་བཟས་དར་མང་པོ་ཞིག་གིས་བསྒྲིལ་ནས་བཞག ཀླུ་བཙན་གྱིས་དཔའ་མོ་
དང་ཕྱིང་སྔོན་གཉིས་ལ་ངའི་བླ་གནས་སོ་སོའི་སྲུང་བ་ཡང་དག་བྱེད་དགོས།
ང་ཞག་བཅུ་གསུམ་གྱི་ཐོག་ནད་དྭངས་རྒྱུ་མོ་རྩིས་ནང་བབས་ཡོད་ཟེར་ནས་ནན་
བཤད་བྱས།
ཉིན་ཞིག་ཀླུ་བཙན་རྒྱལ་པོ་འབྲོང་རྭ་སྨུག་པོའི་སྒོ་འགྲམ་དུ་བཀྱག་རྡོ་ནག་
པོའི་སྟེང་དུ་རྐུབ་བཀྱག་ཅིག་བྱས་ནས་ཕོ་རོ་བརྒྱ་དང་། མོ་རོ་བརྒྱ། བྱིས་པ་
ལྔ་བཅུ་བཟས། མི་ཁྲག་བཏུངས་ནས་སྡོད་པའི་སྐབས། མེ་བཟས་ཆང་ཐེམ་
ཁལ་ཅན་ལ་བརྒྱ་ཙམ་དང་། མར་དོ་དགུ རྩམ་རྒྱབ་དགུ་བཅས་ཕོ་བདུད་
རྒྱལ་པོར་འབུལ་དགོས་བསམ་ནས་ཚུར་ཡོང་། ཀླུ་བཙན་གྱིས་ཁྱོད་ཚུར་མ་
ཡོང་མ་གཏོགས་ངས་མི་ཤ་མི་ཁྲག་བཟའ་འཐུང་བྱེད་ཀྱི་ཡོད་པས་བཙོག་པ་
འཐོར་ཡོང་ཟེར། མེ་བཟས་ཁྱེད་ཚུར་མྱུར་དུ་ཕེབས་དང༌། ཁྱེད་མི་ཤ་མི་
ཁྲག་གི་བཟའ་འཐུང་འཚིམ་ན་ངས་ཁྱེད་ལ་ཟས་ཞིམ་པོ་ཞིག་འབུལ་རྒྱུ་ཡོད་ཟེར།
མེ་བཟས་ཆུ་ཁྲོ་ཟངས་བདུན་གྱིས་ཀླུ་བཙན་གྱི་མགོ་ལག་ཁྲག་གི་རལ་པ་ཆགས་
པ་རྣམས་གཙང་མ་བཀྲུས་ནས། ཤ་རུ་གནམ་རྫོང་གི་གཟིམ་ཆུང་བདེ་སྐྱིད་
བར་མའི་ནང་དུ་གདན་དྲངས། ཤ་ལུག་ཤ་དཀར་ཆུང་དང༌། ཚགས་ཤ
འབྲོང་ཤ་བཅས་པ་ཁོག་བདུན་དང་མར་དོ་དགུ རྩམ་རྒྱབ་དགུ་ཀླུ་བཙན་གྱི་
མདུན་དུ་ཕུལ། ཆང་ཟངས་སྟོང་ཆེན་པོ་གང་བླུགས་ནས་མདུན་དུ་བཞག
ཁྱེད་ཞིམ་པོའི་ཆང་ཞིག་མཆོད་དང་སྙན་པའི་གླུ་ཞིག་ཡོད་ཟེར། ཀླུ་བཙན་གྱི་
བསམ་པར་མེ་བཟའ་འདིས་སྔར་དང་མ་འདྲ་ལེ་ང་ལ་རྩ་ཆེན་པོ་བྱེད་པ་ཅི་ཡིན་
ནམ། ངས་མི་ཤ་རང་བཟས་མཐའ་མ་བདུད་སྡེ་ཁྲི་འཁོར་བཅུ་གཉིས་མུ་གེས་



672
བདུད་གླིང་གཡུལ་འགྱེད། །
ཤི་ཉེན་ཡོད། ལ་ཆེན་མེ་བཟས་ང་ལ་མི་བཟས་ཕུལ་བ་ཡག་གདའ་བསམ་ནས་
ཤ་ཁོག་བདུན་ཁ་ལ་བཏབ། རྩམ་རྒྱབ་དགུ་དང༌། མར་དོ་དགུ་གཅིག་ཏུ་
བསྡེབས་ནས་བཟས་པ་དང༌། མེ་བཟས་ཨ་རག་རྒྱུ་དམ་བརྒྱ་དང་། ཆང་
ཐེམ་ཁལ་བརྒྱ་ཡི་ཕུད་ནས་དཔའ་མོ་དང་ཕྱིང་སྔོན་གཉིས་ལ་གང་རེ་བླུགས།
དེ་བྱིངས་ཚང་མ་ཀླུ་བཙན་ལ་ཕུལ་བས། བདུད་ ཕོ་ར་བཟི། སྐྱུག་ཤོར།
མགོ་འཁོར་བཞིན་སྡིག་རྭ་གན་རྐྱལ་བསློགས་པ་ལྟར་ཉལ་ནས་བསྡད། མེ་
བཟས་དོ་ནུབ་ཁྱེད་ཀྱི་སྲུང་བྱ་ང་ཡིས་བྱེད་ན་མ་གཏོགས་གཞན་པར་བློས་འཁེལ་
ལེ་མིན། མ་གཞི་ཁྱེད་ཀྱི་སྲོག་གི་རྡེའུ་ནག་པོ་བོར་ཉེན་ཡོད་པས་མེ་བཟས་
ཉར་ཚགས་བྱེད་ཅེས་གླུ་ཞིག་ཕུལ་སོང་།
གླུ་ཨ་ལ་ཐ་ལ་ཐ་ལ་རེད། །
ཐ་ལ་མོ་གླུ་ཡི་ལེན་ལུགས་རེད། །
གླུ་ཐེངས་གསུམ་ངག་གི་འགུག་ལུགས་རེད། །
དུས་དེ་རིང་ལྷ་ཞིག་འབོད་ལེ་འདི། །
ལྷ་ཆོས་སྐུ་ལོངས་སྐུ་སྤྲུལ་སྐུ་གསུམ། །
བྱིན་རླབས་ཅན་གྱི་ལྷ་གསུམ་མཁྱེན། །
མཁྱེན་གཟིགས་བུ་མོའི་ཁ་འཛིན་མཛོད། །
ས་འདི་ཡི་ས་ངོ་མ་ཤེས་ན། །
ཡར་ཁམས་བྱང་མའི་རི་བརྒྱུད་རེད། །
བདུད་མཁར་ཤ་རུ་གནམ་རྫོང་ཟེར། །
སྨན་ང་འདྲ་ང་ངོ་མ་ཤེས་ན། །
སྨན་ང་འདྲ་ལོ་རྒྱུས་ཨེ་འདྲ་ཡོད། །
དབུ་སྐྲ་རྒྱ་ལྕང་སྨུག་པོ་ལ། །
འཇའ་ཚོན་སྣ་ལྔ་འཁྲིད་འདྲ་ཡོད། །



མོ་ཡིག་གཡར་ནས་བླ་གནས་དྲིས།
673
དབུ་སྐྲ་རེ་ལ་མཁའ་འགྲོ་རེ། །
མཁའ་འགྲོ་རེ་ལ་ལི་ཁྲི་རེ། །
ངོ་མཚར་ཆེ་བའི་ཕྲེང་བཤད་ཡོད། །
སྐུ་གཟུགས་སྦ་དཀར་ལེབ་ཆེན་ལ། །
སྦ་ལ་ཉི་ཟེར་ཕོག་འདྲ་ཡོད། །
ཞལ་རས་དུང་ཟླ་དཀར་ཆུང་ལ། །
གངས་ལ་ཉི་མ་ཤར་འདྲ་ཡོད། ། །
སོ་དཀར་སུམ་བརྒྱ་དྲུག་ཅུ་ལ། །
མུ་ཏིག་དུང་སོ་འཁོར་འདྲ་ཡོད། །
སྤྱན་མིག་གཡས་གཡོན་གཉིས་པོ་ལ། །
སྐར་ཆེན་ཆ་ག་སྒྲིག་འདྲ་ཡོད། །
སྟོང་ཉིད་རང་འདྲ་ཡོད་ལེ་མིན། །
མཛེས་པའི་གར་སྟབས་ཤིགས་སེ་ཡོད། །
རིག་འཛིན་རྡོག་སྒྲ་ཉིལ་ལེ་ཡོད། །
སྙན་པའི་གླུ་སྒྲ་ཤིགས་སེ་ཡོད། ། །
མཛེས་པའི་བུ་མོ་གཡེར་སེ་ཡོད། །
ད་ནི་ཕོ་འདྲེ་རྒྱལ་པོ་དཔོན། །
དཔོན་ཁྱེད་ཀྱི་གཏན་གྲོགས་ང་རང་ཡིན། །
ཕོ་སེམས་མོ་ལ་མཐུན་ལེ་གཅིག །
མོ་སེམས་ཕོ་ལ་མཐུན་ལེ་གཉིས། །
ཤ་ཆང་ཀུན་ལ་མཐུན་ལེ་གསུམ། །
ལས་དེ་གསུམ་རྟེན་འབྲེལ་འགྲིགས་ནས་ཡོད།
ཕོ་འདྲེ་ཀླུ་བཙན་རྒྱལ་པོ་ལ། །



674
བདུད་གླིང་གཡུལ་འགྱེད།
གཡེར་གྲགས་མེ་བཟའ་འཁོར་ལེ་རེད། །
དཔོན་ཁྱེད་ལས་སྐྱིད་པ་གང་ན་ཡོད། །
དེ་རིང་གཏམ་གྱི་རྡོག་ཁ་ལ། །
མོ་ལུང་བཟང་པོ་བབས་ལེ་རེད། །
དཔོན་ལ་འགྲན་ཡ་མེད་ལེ་རེད། །
ཕོ་འདྲེ་དགའ་སྐྱིད་འཛོམས་ན་ཡང་། །
ད་ལྟ་སྐུ་ལ་གཅོང་ནད་ཡོད། ། །
དཔོན་ཁྱེད་ལ་བར་ཆད་བྱུང་ཟེར་ན། །
སྨན་མེ་བཟའ་ཅི་འདྲ་བྱེད་དགོས་རེད། །
དཔེ་བཞག་ན་འདྲ་མ་ཨེ་འདྲ་གདའ། །
མཐོ་ནམ་མཁའ་མཐོངས་ཀྱི་སྐར་ཚོགས་ལ། །
ཤར་ཁྲི་གདུགས་ཉི་ཟེར་མ་ཕོག་ན། །
སྐར་འོད་ཟེར་འཚེར་བ་གང་ནས་སྲིད། །
མཚོ་ཆེན་མཁའ་ལ་མཆོད་པས་ན། །
ཉ་སྲམ་སྐྱིད་པོ་གང་ནས་ཡོང་། །
རེད་གདའ་ཨེ་དགོངས་ཕོ་འདྲེ་དཔོན། །
དཔོན་ལ་བར་ཆད་མེད་ལེ་གཅིག །
སྨན་ལ་སྡུག་བསྔལ་མེད་ལེ་གཉིས། །
དོན་གཉིས་བཟང་པོ་ཡོང་བར་སྨོན། །
ཕོ་འདྲེ་ཁྱེད་ཀྱི་སྲོག་བདག་གཅིག །
ཀླུ་བཙན་ཁྱོད་ཀྱི་བླ་གནས་གཉིས། །
གར་ཡོད་གསང་མེད་དྲང་པོར་གསུངས། །
སྲོག་གི་རྡེའུ་ནག་པོ་གཅིག ། །



675
མོ་ཡིག་གཡར་ནས་བླ་གནས་དྲིས། 675
བླ་སྲུང་གསེར་ཉ་སེར་པོ་གཉིས། །
འཇོག་ས་འདུག་ས་གང་ན་ཡིན། །
ཉར་ཚགས་སྲུང་ལུགས་ཅི་འདྲ་བྱེད། །
དཔོན་དོགས་མེད་ཁྱེད་ཀྱི་ཇ་མར་གསུངས། །
སྐྱེས་ཕོ་རབ་གཏམ་དེ་ཉི་མ་འདྲ། །
དྲི་མ་འགོས་འཛམ་གླིང་འོད་ཀྱིས་བསྐོར། །
ཕོ་འབྲིང་གཏམ་དེ་རླུང་དང་འདྲ། །
རླུང་གར་འཚུབ་སུ་ཡིས་ཤེས་ལེ་མིན། །
ཕོ་མཐའ་མའི་གཏམ་དེ་བདེན་མེད་རེད། །
གཏམ་ཚིག་གསུམ་བཤད་ནས་མི་མགོ་བསྐོར། །
དེ་འདྲའི་གཏམ་དེ་དགོས་པ་མེད། །
སྨན་བུ་མོའི་རྣ་བར་འགྲོ་ལེ་མིན། །
གོ་ན་ཀླུ་བཙན་ཡིད་ལ་ཞོག ། །
ཅེས་གླུ་དེ་ལྟར་ཕུལ་བ་དང་། ཀླུ་བཙན་རྒྱལ་པོ་ཆང་གིས་བཟི་ཆེ་ནས་
ཅི་ཚོར་འདི་ཚོར་མེད་ན་ཡང་། མེ་བཟའི་གཏམ་གྱིས་མྱོས་པས་ཁྱེད་ཀྱིས་
མཚན་མ་དེ་སྟོན་ཤོག་ཟེར། མེ་བཟས་མཚན་མ་སྟོན་ཤོག་ཟེར་བ་ངོ་ཚ་ཟེར།
ཀླུ་བཙན་གྱིས་ད་འོ་ན་སང་དང་གནངས་ངེད་གཉིས་སྐྱིད་པོ་ཞིག་བྱེད། ཡིན་
ན་ཡང་ངའི་བླ་སྲོག་གནས་ས་དེ་སུ་གཅིག་ལའང་ཤོད་མི་རུང༌། རྒྱུ་ལ་ཆེན་ཁ་
ནས་ཐོན་ན་འབྱུང་བ་ཉམས། ང་རང་ཡང་སྲོག་ལ་བར་ཆད་ཡོང་། དེ་རིང་
མེ་བཟའ་ཁྱེད་ལ་གཏམ་ལན་ཞིག་མ་སྤྲད་ན་མི་ཡོང་ཟེར་ནས་ཀླུ་བཙན་གྱིས་ཁ་
ཧུར་ཧུར་བྱས་ནས་གླུ་འདི་བླངས་སོ། །
གླུ་ཨ་ལ་ཐ་ལ་ཐ་ལ་རེད། །
ཐ་ལ་མོ་གླུ་ཡི་ལེན་ལུགས་རེད། །



676
བདུད་གླིང་གཡུལ་འགྱེད།
གླུ་ཐེངས་གསུམ་ངག་གི་འགུག་ལུགས་རེད། །
དུས་དེ་རིང་ལྷ་ཞིག་འབོད་ལེ་འདི། །
ཁྲ་རབ་བདུད་ཀྱི་དབང་ཕྱུག་མཁྱེན། །
དེ་རིང་དཔའ་བོའི་ཁ་འཛིན་མཛོད། །
ས་འདི་ཡི་ས་ངོ་མ་ཤེས་ན། །
ཡར་ཁམས་བྱང་མའི་རི་བརྒྱུད་རེད། །
གཟིམ་ཆུང་བདེ་སྐྱིད་བར་མ་རེད། །
ཕོ་ང་འདྲ་རྩ་བ་བཤད་པས་ན། །
ཕོ་འདྲེ་བདུད་ཀྱི་བཤན་དམར་ཡིན། ། །
འཆི་བདག་བདུད་དང་ཁྱད་པར་མེད། །
ཤ་ཉེ་ཇ་མ་འབུམ་སྒྲོན་ཁྱེད། །
ཀོང་ཡུལ་བྲག་གསུམ་ཕུ་ཡི་ནང༌། །
ཨ་ཕོ་ལྕགས་ཆུང་སྨུག་ཆུང་གཉིས། །
མ་མཇལ་ཡུན་རིང་སོང་བས་འགྱོད། །
བླ་གནས་གནས་ལུགས་བཤད་པས་ན། །
མགོ་ཡ་ཐོད་དཔྲལ་བའི་ཡང་སྟེང་ནས། །
བསོད་ནམས་རིན་ཆེན་འབར་བའི་ནང༌། །
གསེར་གྱི་མེ་ལོང་འོད་ཀྱིས་བསྐོར། །
དང་པོ་ཕོ་འདྲེ་ཉལ་བའི་དུས། །
ཧ་རེ་ཧུ་རེ་ཟེར་ལེ་ཡིན། །
སོ་སྒྲ་གྲོ་ཡོས་འཆའ་འཆའ་ཡིན། །
འཁུན་ངར་གཡག་རྒོད་ངར་ངར་ཡིན། །
དེ་དུས་ཕོ་འདྲེ་གཉིད་ཁུག་མེད། །



677
མོ་ཡིག་གཡར་ནས་བླ་གནས་དྲིས།
སྲོག་གཅོད་དབུགས་ལེན་དེ་དུས་འཁོར། །
སྲོག་བདག་ཉིས་ཁྲི་དགུ་འབུམ་ཡོད། །
སྲོག་གཅོད་ཕྱི་ནང་བར་གསུམ་གྱིས། །
བཟའ་སྟངས་འཐུང་སྟངས་དེ་དུས་ཡོད། །
ཐོད་པའི་གཞུང་གི་མེ་ལོང་ནང་། །
མེ་ལོང་འོད་དཀར་ཤར་ནས་ཡོང་། །
མགོ་བོའི་དུག་སྦྲུལ་དཀར་ནག་རྣམས། །
སྦྲུལ་གཅུས་རིམ་བཞིན་ཞིག་ནས་ཡོང་། །
ལྟོགས་བཟས་སྐོམ་ཆུ་འཐུང་བར་ཡོང་། །
ཁ་ནང་མི་ཁྲག་ལྷག་ལུས་རྣམས། །
དུག་སྦྲུལ་ནག་པོས་བཏུངས་ནས་ཡོང་། །
སོ་གསེབ་མི་ཤ་ལྷག་རོ་རྣམས། །
དུག་སྦྲུལ་ནག་པོས་བཟས་ནས་ཡོང་། །
སྲོག་གི་རྡེའུ་ནག་པོ་དེ། །
ཤོད་ཝག་ལར་ནས་མེད་ན་ཡང་། །
ཁྱེད་ལ་མ་བཤད་ཀ་མེད་རེད། །
གཏམ་སྐད་ཆ་ཨུ་ཚུགས་ཆེ་ལེ་གཅིག །
དཔོན་ང་ལ་སེམས་པ་དཀར་ལེ་གཉིས། །
སོ་སུམ་ཅུའི་འཛུམ་ཆེན་བསྟན་ལེ་གསུམ། །
སེམས་གངས་དཀར་ང་ལ་འཁོར་ལེ་བཞི། །
དེ་བཞི་རྟེན་འབྲེལ་ཡག་ལེ་རེད། །
ང་ཡི་ཇ་མ་མེ་བཟའ་མ། །
ས་གཞི་ཆགས་པའི་དཀྱིལ་འཁོར་ལ། །



678
བདུད་གླིང་གཡུལ་འགྱེད།
འཆི་བདག་གཤིན་རྗེ་དམར་པོ་དེ། །
བར་སྣང་ཁེངས་ཤིང་ས་གཞིར་འཚུབ། །
སྲོག་བདག་པེ་ཧར་རྒྱལ་པོ་དེ། །
ཐེའུ་རང་དཀར་ནག་སྤྲུལ་པ་ཟེར། །
སྲོག་བདག་པེ་ཧར་རྒྱལ་པོ་གཅིག །
འབྱུང་བདག་ཇོ་རུ་ནག་ཚོགས་གཉིས། །
མ་ཤེས་གསང་བ་མེ་བཟས་བྱེད། །
ངེད་སྲོག་གི་རྡེའུ་ནག་པོ་དེ། །
རྐང་སེན་མོའི་མཚམས་ལ་སྦས་ནས་ཡོད། །
རྒྱུ་ལ་ཆེན་དགྲ་ངན་བྱུང་ཟེར་ན། །
གཟུགས་རྩ་རླུང་ཀུན་ཏུ་རྒྱུག་ལེ་ཡིན། །
ཁྲག་ནང་ཉ་ཆུང་འཁྱུག་འཁྱུག་ཡིན། །
མགོ་ཐོད་པའི་རྩེ་ལ་སླེབས་པའི་དུས། །
ནག་རོག་རོག་ལྕོང་མོ་མགོ་ལེབ་འདྲ། །
སེར་ཧྲིག་ཧྲིག་ཉ་མོ་གསེར་མིག་འདྲ། །
མགོ་རོག་རོག་ཧྲིག་ཧྲིག་བྱེད་པའི་དུས། །
ང་ཕོ་འདྲེ་གཉིད་ལ་སོང་ལེ་ཡིན། །
སྲོག་ཀླུ་བཙན་ནག་པོ་མ་ཤོར་ན། །
ཕོ་ཀླུ་བཙན་ཐུབ་མི་ས་འདིར་མེད། །
ང་ཀླུ་བཙན་ལྕགས་སྲོག་ཐོབ་དང་གཅིག །
སྨན་མེ་བཟའ་བསམ་དོན་གྲུབ་དང་གཉིས། །
དོན་དེ་གཉིས་མཐུན་པའི་ཉི་མ་ལ། །
ཚེ་གཅིག་སྐྱིད་པའི་ཐབས་ཤིག་བཟོ། །



679
མོ་ཡིག་གཡར་ནས་བླ་གནས་དྲིས།
གླིང་ཨ་སྐྱིད་དར་ཐང་ཁྲ་མོ་ལ། །
ཅི་དགོས་ཀླུ་བཙན་ང་ཡིས་སྤྲོད། །
གསེར་དང་དངུལ་དང་གཡུ་དང་གསུམ། །
རིན་ཆེན་བྱུ་རུ་སྣ་ལྔའི་ཆོས། །
ཅི་དགོས་ང་ཡིས་སྤྲད་པས་ཆོག །
ཨ་སྐྱིད་ཨེ་དགའ་མེ་བཟའ་ལགས། །
ལྷ་མོའི་ཡིད་ལ་དེ་ལྟར་ཞོག །
ཅེས་གླུ་དེ་ལྟར་བླངས་པ་དང་། མེ་བཟས་ཀླུ་བཙན་གྱི་སྲོག་གི་རྡེའུ་ནག་
པོའི་གནས་དང་། དོན་ཚུལ་གྱི་ལོ་རྒྱུས་ གསལ་པོར་ཤེས་ནས་དགའ་བའི་་
འཛུམ་མདངས་འཁྱིལ། སང་སྔ་མོ་སྐྱེས་བུར་ཞུ་ཐབས་བྱས། ད་དོན་ཆེན་
འགྲུབ་ཉེ་གདའ་བསམ་ པའི་ སྐབས། ལྷ་ཀླུ་གཉན་གསུམ་ གྱི་དགོངས་པར་
ཡང༌། ཁོང་ བཟའ་ མི་ གཉིས་ ཀྱི་ བསམ་ དོན་ དང་ ལྷ་ ཤཱཀྱའི་ བསྟན་ དོན།
དབུ་ནག་མི་ཡི་འགྲོ་དོན་བཅས་འགྲུབ་གྲབས་ཡོད། ཀླུ་བཙན་གྱིས་མགོ་ནག་
བཤས་ལ་ཕབ། ཁྲག་གིས་རྒྱ་མཚོ་འཁྱིལ། རྣམ་ཤེས་བུ་ཡུག་འཚུབ་པའི་
བདུད་ཡུལ་ འཇོམ་ པར་ ཉེ་བའི་རྟེན་འབྲེལ་བཟང་པོ་བྱུང་ཟེར་ བའི་ སྐབས།
མེ་བཟས་ཕོ་འདྲེར་མགོ་ཞིག་སྐོར་དགོས་བསམ་ནས་ཡ་ཕོ་འདྲེ་བདུད་ཀྱི་རྒྱལ་པོ་
དཔོན། ད་ལྟ་ཁྱེད་ཀྱི་བསམ་པར་ཅི་འདྲ་དྲན་ཞེ་ཡོད། ངའི་བསམ་ཚུལ་ལ་
དེ་རིང་མོ་ལུང་བཟང་པོ་བབས། རྟེན་འབྲེལ་བཟང་ཡང་བླ་ལུག་བཅས་བདེ་
མོ་ཡིན་ན་ཡག་ལེ་རེད། བླ་ལུག་བཅས་པར་བལྟ་བར་སོང་ན་དགའ་ལེ་རེད་
ཟེར། ཕོ་འདྲེས་ཡཱ་མེ་བཟས་བཤད་པ་ཤིན་ཏུ་ལེགས། ད་ངས་བླ་ལུག་་
བཅས་པར་བལྟ་བར་འགྲོ་ཞེས་བརྗོད་ནས་ལམ་དུ་ཞུགས་པ་དང་། མེ་བཟའ་
འབུམ་སྒྲོན་གྱིས་གླིང་རྗེ་སྟོབས་ཀྱི་རྒྱལ་པོའི་སྐུ་དྲུང་དུ་བྱོན། གླིང་རྗེ་སྟོབས་ཀྱི་
རྒྱལ་པོར་ཐུགས་མ་གཡེངས་མྱུར་དུ་བྱོན་ན་དགའ། ཕོ་འདྲེ་ཁོ་ད་ལྟ་ཤ་རྗེན་



680
བདུད་གླིང་གཡུལ་འགྱེད།
ལྔ་ཡི་ཤ་ཕུད་ལེན་པར་ཕྱིན་སོང་བས། ངེད་གཉིས་ཀྱིས་ཁོ་གསོད་རྒྱུའི་ཐབས་
དང་ཤེས་རབ་འགྲེམ་དགོས་ཟེར་ནས་མེ་བཟས་གེ་སར་ལ་གླུ་འདི་ལྟར་ཕུལ་
སོང་།
ཨོཾ་མ་ཎི་པདྨ་ཧཱུྃ། །
གླུ་ཨ་ལ་ཐ་ལ་ཐ་ལ་རེད། །
ཐ་ལ་མོ་གླུ་ཡི་ལེན་ལུགས་རེད། །
གླུ་ཐེངས་གསུམ་ངག་གི་འགུག་ལུགས་རེད། །
དུས་དེ་རིང་ལྷ་ཞིག་འབོད་ལེ་འདི། །
ལྷ་ཆོས་སྐུ་ལོངས་སྐུ་སྤྲུལ་སྐུ་གསུམ། །
བྱིན་རླབས་ཅན་གྱི་ལྷ་གསུམ་མཁྱེན། །
ས་འདི་ཡི་ས་ངོ་མ་ཤེས་ན། །
བྱང་གི་སྟག་མོ་ལེབ་ཆེན་ཟེར། །
ང་འདྲ་ང་ངོ་མ་ཤེས་ན། །
སེང་ཆེན་ཁྱེད་ཀྱི་ཇ་མ་ཡིན། །
ཡར་ཁམས་བྱང་ལ་མངགས་ལེ་ཡིན། །
མངགས་པའི་དོན་གོ་ཆོད་ལེ་ཡིན། ། །
གོ་མ་ཆོད་མངགས་མི་ལོ་རབས་མེད། །
འཕངས་པའི་མདའ་མོ་དགྲ་འདུལ་ཡིན། །
དགྲ་མ་འདུལ་མདའ་མོ་ལོ་རབས་མེད། །
དཔེ་བཞག་ན་འདྲ་མ་འདི་འདྲ་གདའ། །
ཨ་སྔོན་གནམ་ལ་གྲགས་ཆེ་བ། །
མཐོ་ཡི་ཉི་ཟླ་སྐར་གསུམ་རེད། །
ས་གཞིའི་སྟེང་ལ་གྲགས་ཆེ་བ། །



མོ་ཡིག་གཡར་ནས་བླ་གནས་དྲིས།
681
ས་འཛིན་རི་རྒྱལ་ལྷུན་པོ་རེད། །
ཡར་ཁམས་བྱང་ལ་གྲགས་ཆེ་བ། །
ཁྲི་ཤོག་མེ་བཟའ་འབུམ་སྒྲོན་ཡིན། །
བོད་བསྟན་པ་སྐྱོང་བའི་མཁའ་འགྲོ་ཡིན། །
སེང་ཆེན་རྒྱལ་པོའི་ཇ་མ་ཡིན། །
སྐྱིད་ཨེ་བསམ་སེང་ཆེན་རིན་པོ་ཆེ། །
བྱང་ཕོ་འདྲེ་ཀླུ་བཙན་རྒྱལ་པོ་དཔོན། །
འཛུམ་དང་འཕྲུལ་གྱིས་ངོ་ཁ་བསུས། །
ཐབས་དང་ཇུས་ཀྱིས་མགོ་མོ་བསྐོར། །
གསང་བའི་བླ་གནས་འདྲི་རྩད་བྱས། །
ཞིབ་འདྲི་གཏམ་དོན་འདི་འདྲ་གདའ། །
དང་པོ་མལ་ལ་འཇུག་པའི་དུས། །
སྡུར་པ་ཧ་རེ་ཧུ་རེ་བྱེད། །
སོ་སྒྲ་གྲོ་ཡོས་འཆའ་འཆའ་བྱེད། །
ཀླུ་བཙན་གཉིད་ལ་མ་སོང་ཟེར། །
ཉལ་ནས་འཇམ་ཐིང་སོང་བའི་དུས། །
མགོ་བོའི་སྟེང་གི་དུག་སྦྲུལ་རྣམས། །
སྦྲུལ་གཅུས་རིམ་བཞིན་ཞིག་ཡོང་ཟེར། །
དུག་སྦྲུལ་དཀར་ནག་འཁྱུག་ཡོང་ཟེར། །
ཁ་ནང་ཁྲག་དང་སོ་གསེབ་ཤ །
དུག་སྦྲུལ་རྣམས་ཀྱིས་བཟས་ཡོང་ཟེར། །
གཉིད་ཀྱི་འགོ་མོ་ཚུགས་པའི་དུས། །
བདུད་སྲོག་རྡེའུ་ནག་པོ་དེ། །



682
བདུད་གླིང་གཡུལ་འགྱེད།
རྐང་སེན་མོའི་བར་ལ་འདུག་ལེ་ཟེར། །
སྲོག་རྡེའུ་གཅིག་ཏུ་མི་འདུག་ཟེར། །
ཁྲག་བཞིན་ལུས་ལ་འཁོར་ལེ་ཟེར། །
གཟུགས་པོ་ཀུན་ཏུ་རྒྱུག་ལེ་ཟེར། །
མཚམས་རེ་ལག་པའི་རྩེ་ལ་ཡོད། །
སྐབས་རེ་ལྕེ་ཡི་གཞུང་ལ་ཡོད། །
འགའ་རེ་སྙིང་ཁའི་དཀྱིལ་ལ་ཡོད། །
ལ་རེ་མགོ་མོའི་སྟེང་ལ་ཡོད། །
གནས་ས་ངེས་མེད་མང་ལེ་རེད། །
གཉིས་ལ་གཏིང་མ་སོང་བའི་དུས། །
བསོད་ནམས་ཐོད་པའི་ཡང་སྟེང་ལ། །
རིན་ཆེན་གསེར་གྱི་མེ་ལོང་ངོས། །
ནག་ནག་ལྕོང་མོ་མགོ་ལེབ་གཅིག ། །
སེར་སེར་ཉ་ཆུང་གསེར་མིག་གཉིས། །
གཅིག་ཏུ་མེ་ལོང་ངོས་ལ་གསལ། །
ནག་རོག་རོག་ཕོ་འདྲེའི་བླ་བདག་ཟེར། །
སེར་ཧྲིག་ཧྲིག་ཀླུ་བཙན་སྲོག་བདག་ཟེར།
དེ་དུས་ཐོད་མདའ་སྤྲོད་དུས་རེད། །
ཤིང་ཕོ་སྟག་གི་གནམ་ལོ་ལ། །
ནམ་ཟླ་འབྲིང་པོའི་ཉི་ཤུ་དགུ །།
དགུ་ཟུར་རྟིང་ལ་ཐུག་པས་ན། ། །
དགྲ་བོ་འདུལ་བའི་དུས་ཤིག་རེད། །
དོ་ནུབ་ནུབ་ཀྱི་ཉི་མ་ལ། །



683
མོ་ཡིག་གཡར་ནས་བླ་གནས་དྲིས།
ལྕགས་རི་རྩེ་དགུའི་མཁར་ཆེན་ནང་། །
ཐོད་མདའ་སྤྲད་པའི་ཐབས་ཤིག་མཛོད། །
བདུད་མཁོར་ལྕགས་རི་རྩེ་དགུའི་ནང་། །
ཉི་མའི་ཟེར་མདངས་ཕོག་ས་ལ། །
སྐྱེས་བུ་ཁྱེད་ཉིད་བཞུགས་ན་བསམ། །
ཉག་ཕྲན་ཁ་ལོ་བསྒྱུར་ན་བསམ། །
ཕོ་འདྲེར་ཐོད་མདའ་མ་འཕེན་གོང་། །
ཟངས་ཆེན་བདུན་ནང་འོ་མ་བརྒྱངས། །
ཟངས་ཆེན་འོག་ནས་དོང་ཞིག་འདུས། །
གཡས་ཕྱོགས་ཤིང་ཚ་བརྒྱ་ཙམ་བརྩེགས། །
གཡོན་ཕྱོགས་ཤ་ཁོག་བརྒྱ་ཙམ་བཞག །
ལྕགས་མཁར་ཕྲ་མོའི་ནང་རྒྱུད་ལ། །
སྲན་མ་མང་ཙམ་གཏོར་ནས་བཞག །
སེང་ཆེན་གེ་སར་རིན་པོ་ཆེ། །
དོ་ནུབ་མ་གཡེངས་ནན་ཏན་མཛོད། །
དོ་ནུབ་འཕྱུག་ན་འཕྱུག་ལེ་ཡིན། །
དོ་ནུབ་ཤོར་ན་ཤོར་ལེ་ཡིན། །
ད་རུང་ཅི་བྱེད་དགོངས་པ་བཞེས། །
མེ་བཟའི་ཐབས་ཤེས་དེ་ཙམ་ཡིན། །
སྐྱེས་བུའི་དགོངས་པར་ཅི་འདྲ་གདའ། །
མ་ཤེས་བཀའ་སྟོན་ཡོང་བར་ཤོག ། །
ཅེས་གླུ་མཇུག་རྫོགས་པ་དང༌། སྐྱེས་མཆོག་གེ་སར་རྒྱལ་པོས་སྨན་མེ་
བཟའི་ ཇུས་ བཟང་། འགྲོ་ བ་ སེམས་ ཅན་ གྱི་ དོན་ དུ་ སྡུག་ གིས་ མནར།



684
བདུད་གླིང་གཡུལ་འགྱེད། །
བདུད་ཡུལ་དུ་ལོ་དགུ་ཙམ་འདུག་དགོས་བྱུང་བས་འོ་བརྒྱལ་ཆེ། ད་བྱང་་
བདུད་འདུལ་བའི་གཏོ་བཅོས་དང་གྲུབས་གཤོམ་མྱུར་དུ་བྱེད་དགོས། ངས་
ལྷ་ཀླུ་གཉན་གསུམ་གྲོགས་སུ་བཀུག ད་སོང་ཤ་རུ་གནམ་རྫོང་གི་འཁོར་དུ་
དངོས་མེད་ལྷ་གུར་ཕུབ་ནས་བཞུགས་ཡོད། ང་ལ་ཡང་ཕུ་བོ་དུང་སྐྱོང་དཀར་
མོ་དང་། ནུ་བོ་ཀླུ་སྦྲུལ་འོད་ཆུང་། སྲིང་མོ་ཐིག་ལེ་འོད་འཕྲོ་བཅས་ཀྱིས་
བསྐོར་ནས་ ཤ་རུ་གནམ་རྫོང་གི་ནང་རྒྱུད། ཉི་འོད་ཕོག་པའི་མཚམས་ལ་་
འདུག་རྒྱུ་ཡིན་ཞེས་གསུངས། །
སྨན་མེ་བཟའ་འབུམ་སྒྲོན་གྱིས་ཚོམས་ཆེན་ཀ་བ་སྟོང་ལྡན་གྱི་ནང་དུ་
ཟངས་ ཁོག་ ཆེན་ པོ་ གཉིས་ བཙུགས། ནང༌ དུ་ ཆང་ དང་ འོ་ མ་ བརྒྱངས།
ཟངས་ཆེན་འོག་ཏུ་དོང་འདུས་ནས་འཇབ་ས་བཟོས། གཡས་སུ་ཤིང་ཚ་བརྒྱ་
ཙམ་བརྩེགས། གཡོན་དུ་མར་དོ་བརྒྱ་ཙམ་བཞག རྒྱབ་ཏུ་ལུག་ཁོག་བརྒྱ་
ཙམ་བསྒྲིགས། མདུན་དུ་བླ་ཟངས་ནང་ཨ་རག་ཉིང་ཁུ་བཀང༌། གདན་ཁྲི་
མི་རུས་བརྩེགས་པ་ལ་མི་ལྤགས་དམར་པོའི་རྒྱབ་ཡོལ་བཏང༌། སེམས་ཅན་གྲ་
ཚན་གདན་རབ་ལ་ཕྱིང་པ་ནག་པོའི་མཐའ་སྦྱར་བཏིང་། མདུན་ལྕོག་ཁྲག་
དམར་མཆེད་འདྲ་ལ་མི་མགོ་སྐམ་པོའི་དོ་ཤལ་བརྒྱན། མི་མགོ་ཀ་ལི་གཉིས་ཀྱི་
ནང་ཀླད་པ་དང་སྙིང་ཁྲག་བརྒྱངས་ནས་མདུན་ལྕོག་སྟེང་དུ་བཞག་པ་དང་།
གྲབས་གཤོམ་ལེགས་ པར་བྱུང་ནས་འདུག་པའི་སྐབས། ཕོ་འདྲེ་མེ་བཟའི་
གཏམ་བཞིན་ཕྱིར་སོང་ནས་ཚག་སྒྲ་དང་སྡིག་སྒྲ་བྱས་ནས་ལོག་ཡོང་བས་ས་གཞི་
ཐམས་ཅད་ཡོམ་སིག་སིག རི་བོ་ཐམས་ཅད་འགུལ་ཤིག་ཤིག ཡུལ་ལུང་
ཐམས་ཅད་འུར་རི་རིར་བྱེད་པ་དང་མཉམ་དུ་ཕོ་འདྲེ་སྒོ་ཁར་འབྱོར་མ་ཉིད་
སྐད་ཤུགས་ཀྱིས་མོ་རེ་མེ་བཟའ་མ། ཁྱེད་ཀྱིས་ང་ཕྱིར་མངགས། ཁྱེད་ནང་
དུ་སྐྱིད་མོ་བྱེད། ང་དེ་རིང་སྐོམ་སྐོམ་སྐོམ་མ་མྱོང་། དེ་རིང་ལྟོགས་ལྟོགས་
ལྟོགས་མ་མྱོང་། དེ་རིང་དཀའ་དཀའ་དཀའ་མ་མྱོང་། ད་ཟ་འཐུང་་་་་་



མོ་ཡིག་གཡར་ནས་བླ་གནས་དྲིས།
685
མགྱོགས་པོ་འཁྱེར་ཤོག་ཟེར།
མེ་ བཟས་ མྱུར་དུ་ ཕོ་ འདྲེའི་ མདུན་བསུས་ནས་ དཔོན་ ཁྱེད་ ཕྱིར་བྱོན།
ལྟོགས་སྐོམ་གྱིས་མནར། སྐུ་ངལ་བ་ཆེ་ལེ་རེད། ཡིན་ན་ཡང་ངེད་ཀྱི་བླ་ལུག་
བཅས་པ་བདེ་མོ་ཡིན་ན་སྐྱིད་མོ་རེད་ཅེས་ཟེར་ནས་མཁར་དུ་གདན་དྲངས།
ཕོ་འདྲེ་གདན་དུ་འཁོད་པ་དང༌། མེ་བཟས་གཟུགས་ལྡེམ། གོམ་འཁྱུག
འཛུམ་གཡེར་བཞིན་ཟ་འཐུང་ལེགས་པར་དྲངས་ནས་དཔོན་མཆོད་དང་བཞེས་
དང་ཟེར། ཕོ་འདྲེའི་བསམ་པར་མེ་བཟའ་འདི་ སྔར་དང་མི་འདྲ་ལེ་ཞིག་་
གདའ། ང་སྡུག་གིས་མནར། མེ་བཟའ་དགའ་བས་འཛུམ། དེ་ཁྱད་་་
མཚར་མོ་རེད་བསམ་པ་དང༌། ད་སོང་མེ་བཟའི་བྱེད་ལུགས་ལ་བལྟས་ན་རྒྱབ་
ལ་མི་ཞིག་ཡོད་བཟོ་གདའ། ཆུ་ཆུང་ཆུང་འུར་སྒྲ་ཆེ་ལུགས་དེ། ཕུ་ཡར་ན་
གངས་རི་བཙན་པས་ཟེར། དམན་ཆུང་ཆུང་བློ་ཤེད་ཆེ་ལུགས་དེ། རྒྱབ་དེ་
ན་གཡོ་ཅན་ཡོད་པས་ཟེར་ཞེས་ཁོག་ལབ་བྱས་པ་དང༌། ཁ་ཚུར་བསྐོར་ནས་
མེ་བཟར་དོགས་གླུ་འདི་བླངས་སོ། །
གླུ་ཨ་ལ་ཐ་ལ་ཐ་ལ་རེད། །
ཐ་ལ་མོ་གླུ་ཡི་ལེན་ལུགས་རེད། ། །
དུས་དེ་རིང་ལྷ་ཞིག་འབོད་ལེ་རེད། །
ནམ་མཁའི་སྟེང་གི་གནས་མཆོག་ནས། །
ཀླུ་བདུད་འཕྲུལ་གྱི་ཞིང་ཁམས་ནས། །
ཕོ་ལྷ་དབང་ཕྱུག་ཆེན་པོ་མཁྱེན། །
ཁྲ་རབ་ནག་པོའི་བསྟན་སྲུང་རྣམས། །
དེ་རིང་ཨ་ཕོའི་ཁ་འཛིན་མཛོད། །
ས་འདི་ཡི་ས་ངོ་མ་ཤེས་ན། །
ཤ་རི་གནམ་རྫོང་གོང་མ་རེད། །



686
བདུད་གླིང་གཡུལ་འགྱེད། །
ཡིན་ངོ་མ་ལྕགས་རི་རྩེ་དགུ་རེད། །
ཕོ་ང་འདྲ་ང་ངོ་མ་ཤེས་ན། །
ཕོ་འདྲེ་ཀླུ་བཙན་རྒྱལ་པོ་ཟེར། །
ཕ་སྲིན་པོ་མགོ་དགུར་བུ་གསུམ་ཡོད། །
ཆེ་བ་ལྕགས་ཆུང་རྒྱལ་པོ་ཟེར། །
ཆུང་བ་སྨུག་ཆུང་གུ་རུ་ཟེར། ། །
འབྲིང་བ་ཨ་ཆུང་ང་རང་ཡིན། །
ཆེ་བར་ལྷོ་མདོ་སྤྱི་གསུམ་སྤྲད། །
ལྕགས་ཆུང་བུ་ལ་དབང་ལེ་རེད། །
ཆུང་བར་དྭགས་ཀོང་མྱང་གསུམ་སྤྲད། །
ཡུལ་ཚོ་གསུམ་གྱི་འགོ་ཚོར་བཞག །
འབྲིང་བ་ཨ་ཆུང་ང་རང་གིས། །
ཡར་ཁམས་བྱང་མའི་རི་བརྒྱུད་བཟུང༌། །
དབང་ཐང་དགུང་ལ་གྲགས་ལེ་ཡིན། །
ལྷོ་གླིང་ཐེམ་པ་འགམ་འགམ་ཡིན། ། །
སྟོང་གསུམ་ཐམས་ཅད་འུར་གྱིས་ཁེངས། །
མི་གསོན་གྲོ་ཡོས་འཆའ་འཆའ་ཡིན། །
གཤིན་རྗེ་ཡིན་ཀྱང་ཕྱི་ལ་བཤོལ། །
ན་ཆུང་མེ་བཟའ་ང་ཡིས་བཟུང་། །
ཆུང་གདའ་བསམ་ནས་ཇ་མར་བཞག །
གང་དགའ་བྱིས་པའི་འདོད་ལྟར་བྱས། །
རིན་ཆེན་དར་གོས་གཟུགས་ལ་གསོལ། །
བཅུད་ལྡན་རོ་བརྒྱའི་བཟས་སྣ་དྲངས། །



མོ་ཡིག་གཡར་ནས་བླ་གནས་དྲིས། །
687
ཕྱི་དར་དཀར་བཞིན་དུ་བསྒྲིལ་ལེ་ཡིན། །
ནང་ནོར་བུ་བཞིན་དུ་ཚགས་ལེ་ཡིན། །
གཅེས་འཛིན་མེ་བཟའ་ཕུང་མོ་ཁྱེད། །
ཕྱི་ནང་བཟང་ངན་མ་ཤེས་གདའ། །
མེ་བཟའ་ཕུང་མོ་མི་བསྐུང་མ། །
ནང་གི་ཕོ་བོར་མིག་འབྲས་འབུད། །
ཕྱི་ཡི་གཡོ་པོར་མིག་མདས་བསུས། །
ཁ་གཏམ་ཕྱི་ནང་ཇུས་ཤིག་བསྐོར། །
རྔ་བོ་འདྲ་བའི་ངོ་གཉིས་མ། །
དུག་སྦྲུལ་འདྲ་བའི་ལྕེ་གཉིས་མ། །
ཉོན་དང་འདྲ་མ་ཨེ་འདྲ་ཡོད། །
གནམ་སྟོད་ཡེ་ནས་མུན་རེ་འཐིབས། །
གནམ་སྨད་མེ་ནས་མུན་རེ་དྭངས། །
ཆར་ནག་འབབ་པའི་གཞི་མ་ཟེར། །
ཁྱེད་ངོ་ཡ་དཀར་ལ་ངོ་ཡ་ནག །
ཇུས་ཕྱི་ནང་སྒྱུར་བའི་གཡོ་ཅན་རེད། །
དམན་གཡོ་ཅན་རྫུན་མགོ་བསྐོར་ལེ་དེ། །
གྱོད་ཆེན་པོ་བཟོ་བའི་སྔ་ལྟས་ཟེར། །
དེ་ཟེར་བ་གནའ་མིའི་དཔེ་ལ་གདའ། །
ཁྱེད་སྔར་དང་ད་གཉིས་མི་འདྲ་རེད། །
ཁྲ་ཆུང་མིག་གི་ལྟ་ལུགས་གཅིག །
སོ་དཀར་འཛུམ་གྱི་བསྟན་ལུགས་གཉིས། །
ཁ་ངོ་པགས་པའི་འཐེན་ལུགས་གསུམ། །



688
བདུད་གླིང་གཡུལ་འགྱེད། །
ངོ་གདོང་ཚོན་གྱི་བྱུག་ལུགས་བཞི། །
སྐྱེ་ཡག་གཟུགས་ཀྱི་འགྱིང་ལུགས་ལྔ། ། །
ལྔ་ཚན་བུ་མོ་གཡེར་པོ་མ། །
གལ་ཆེའི་མགྲོན་པོ་སུ་འདྲ་ཡོད། །
མ་གསང་བླ་བོ་དྲང་པོ་ཤོད། །
མེ་བཟའི་ཡིད་ལ་དེ་ལྟར་ཞོག །
མ་གོ་གླུ་ལ་ལེན་ཚོད་མེད། །
ཅེས་གླུ་དེ་ལྟར་བླངས་པ་དང་། མེ་བཟས་ཁྱེད་རྒྱལ་པོས་གཏམ་དེ་འདྲ་
ཤོད་རྒྱུ་མེད། མཐུན་པའི་གཏམ་དེ་ཉན་དགོས་ཟེར། ཆགས་པའི་བློ་དེ་
འཁེལ་དགོས་ཟེར། ང་མེ་བཟའ་ཁྱེད་ཀྱི་ཇ་མ་ཡིན་པས་ངས་བཤད་པར་ཡིད་
ཆེས་བྱེད་དགོས། བཟའ་ཚོ་གཅིག་ཏུ་སྡེབ་ལེ་དེ། རང་བཞིན་སྦྱིན་གྱིས་
འབྱར་བ་ཡིན། ཡིད་ཆེས་བློ་འགེལ་བྱས་པས་རེད་ཅེས་བཤད་ནས་ཕོ་འདྲེ་སོ་
དཀར་འཛུམ་གྱིས་བསུས། ལག་པ་བཟུང་ནས་ཡར་ཕེབས། ཟ་འཐུང་ཚིམ་
པ་དང་། དགའ་མགུ་ལོངས་སུ་སྤྱད་ཆོག་ཡང་ཡང་བཤད། ཕོ་འདྲེ་སྤྲོ་བ་
རབ་ཏུ་འཕེལ་ནས་མེ་བཟར་ལྟ་བཞིན་འོ་ཡག་སོང་། ད་ངེད་ཟུང་ལྷན་དུ་
བྱོན་ཞེས་མཁར་ཚོམས་ཀ་བ་སྟོང་ལྡན་གྱི་ནང་དུ་ཕེབས། གདན་རབ་དར་
གདན་གྱི་སྟེང་དུ་ལྷོད་འཁྱིལ་ལེར་འཁོད་པ་དང༌། སྨན་མེ་བཟས་ཇ་ཆང་།
ཤ་ཐུད། ཤིང་འབྲས་བཅས་ཟས་སྣ་ཕུན་སུམ་ཚོགས་པ་བཤམས། ལྷག་པར་
དུ་ལོ་ཆང་ཁམ་པ་ཡང་དུ་དྲངས་པ་དང་། ཕོ་འདྲེ་ཆང་གིས་ཅུང་བཟི་བས་
མདུན་ལྕོག་སྟེང་གི་ཀ་ལིའི་ནང་གི་མི་ཁྲག ཀླད་པ། ཨ་རག་སོགས་ཡོད་
ཀྱང་ཚང་མ་ཧུབ་སྒྲ་འཁྱིལ་ལེར་བཏུངས་ནས་ཕོ་འདྲེ་ཆང་གིས་རབ་ཏུ་རོལ་ནས་
འགུལ་ཙམ་མེད་པར་གཉིད་ལ་ སོང་བ་དང་། ལྷ་ཆེན་ཚངས་པ་དཀར་པོ་
དང༌། གཉན་ཆེན་སྐུ་ལ། ཀླུ་རྒྱལ་གཙུག་ན་བཅས་ཀྱིས་དམུ་གབ་དགུ་ཡི་



མོ་ཡིག་གཡར་ནས་བླ་གནས་དྲིས།།
689
དབང་བསྐུར་ཡང་ཡང་གནང་བས། ཕོ་འདྲེ་ཀླུ་བཙན་རྒྱལ་པོར་དམུ་དགུའི་
གྲིབ་ཕོག་ནས་གཉིད་གཏིང་དུ་སོང་། ཐུན་གཅིག་ཙམ་ལ་གཉིད་སད་པ་དང་།
མེ་བཟས་རྒྱལ་པོ་ཁྱེད་གཟིམ་ལྷོད་དེ་ཁུག ལ་ཆེན་ཁྱེད་ལ་འཇིགས་སྐྲག་་་་
གདའ་ན། ངས་དོ་ནུབ་སྲུང་ཆོག་ཟེར་ནས་སྟོང་སྐུད་དམར་པོའི་གྲུ་གུ་ཞིག་
མདུན་དུ་བཞག བལ་སྐུད་ནག་པོ་ཞིག་འཁལ་བཞིན་བསྡད། མུན་རུབ་པ་
དང་དུས་མཉམ་དུ་ཀླུ་བཙན་གྱི་སྙིང་ཕོ་བྲང་བརྒྱུད་ན་ལྷང་ལྷང༌། མགོ་ཀླད་
པའི་དཀྱིལ་ཤུར་ཤུར། རྐང་སེན་རྩའི་ས་ནས་གཟེར་ལང་ལོང་བརྒྱབ་པའི་
ཚུལ་བྱུང་བ་དང༌། ཡར་ལངས་འདོད་རུང་གཏི་མུག་གཉིད་ཀྱིས་ལངས་མི་
ཐུབ་པ་དང་། ལུས་པོ་ཡོངས་འདར་སིག་སིག་ངང་གནས་པ་གདའོ། ། ། །



690
ལེའུ་བཅོ་བརྒྱད་པ།
གླིང་རྗེས་ཕོ་འདྲེ་བཏུལ་བའི་མཐར། །
བདུད་སྡེས་སྐྱེས་བུར་སྐྱབས་འབུལ་ཞུས། །
མེ་བཟས་དོགས་ཀྱིས་སྨྱོ་ཆུ་དྲངས། །
གེ་སར་ཐུགས་ཁ་རྨོངས་ནས་ལུས། །
ཉི་མ་དེ་ཡི་ནུབ་མོ་ནམ་མཁའ་སྟེང་གི་ཞིང་ཁམས་ནས་མ་ནེ་ནེ་གནམ་ནེ་
དཀར་མོས་གློག་འཁྱུག་པ་ལྟར་བདུད་མཁར་ཤ་རི་གནམ་རྫོང་དུ་ཕེབས་ནས་ཡཱ་
སྐྱེས་བུ་ཁྱེད་ཐུགས་མ་གཡེངས་ཐུགས་ཁ་ང་ལ་གསོན། བྱང་བདུད་ཕོ་འདྲེ་
འདུལ་བའི་དུས་ལ་བབ། ལྷ་མདའ་མྱུར་དུ་འཕངས་ནས་ཀླུ་བཙན་ལ་ཐོད་
མདའ་སྤྲོད་དགོས་གསུངས། སྐྱེས་བུ་ཆེན་པོས་ལ་མོར་མདའ་རབ་དགུ་བཅུ་
གོ་དགུའི་ནང་ནས་མདའ་མོ་ ཤ་ཟ་ཁྲག་འཐུང་དེ་འཕེན་ གྲབས་བྱེད་སྐབས།
མདའ་དེ་ཧུར་སྒྲ་ཤིགས་སི་ཤོར་བ་དང༌། ཕོ་འདྲེ་གཉིད་ཧར་བསད་ཀྱིས་ཕུང་
མོ་མི་བསྐུང་མ་དེས་མི་ཞིག་བསྐུང་བཟོ་གདའ་བསམ་ནས་མོ་རེ་མདའ་སྒྲོའི་སྒྲ་
ཞིག་ཐོས་བྱུང༌། མདའ་སུས་འཕེན་ཟེར། མེ་བཟས་རྒྱལ་པོ་ཁྱེད། སྐྲག་
ཆེ་བ་ཅི་རེད། མདའ་མོའི་སྒོ་སྒྲ་མ་རེད། ངས་བལ་སྐུད་ནག་པོ་འཁལ་བའི་
སྒྲ་རེད་ཟེར། ཁྱད་མཚར་མདའ་སྒྲོའི་སྒྲ་བཞིན་ཐོས་བྱུང་ཟེར་བཞིན་གཉིད་
ཀྱིས་བཟི་ནས་མར་ཉལ།



གླིང་རྗེས་ཕོ་འདྲེ་ཀླུ་བཙན་བཏུལ།
691
སྐྱེས་བུས་ཡང་མདའ་མོ་ཨང་ཀི་ལིང་དམར་འཐེན་ནས་མདའ་ལྟོང་སྤྲོད་
སྐབས། གཞུ་སྐུད་ཁྲབ་ལ་ཐོགས་ནས་ཐང་ཟེར་བ་དང༌། ཀླུ་བཙན་གཉིད་
ཧར་ སད་ བརྒྱབ་ནས། མོ་རེ་ གཞུ་ རྒྱུད་ འཐེན་ སྒྲ་ ཐང་ ཐང་ ཟེར་ བ་ ཐོས།
དགྲ་འདྲེ་སུ་བྱུང་ཟེར་བཞིན་ལངས་གྲབས་བྱེད། མེ་བཟས་གཞུ་རྒྱུད་ ཐང་
ཐང་ཟེར་བ་མི་ཤེས། སྐོམ་ཆང་འཐུང་འདོད་ཀྱིས། སྐྱོགས་དཀར་ཟངས་ལ་
རེག་པའི་ཐང་སྒྲ་རེད་ཅེས་སྐྱོག་དེ་ཟངས་ལ་རེག་ཙམ་བྱས་ནས་སྒྲ་དེ་ལྟར་བྱུང་
ཟེར། ཀླུ་བཙན་གྱི་བསམ་པར་གཏམ་དེ་འདྲ་བྱུང༌། དགྲ་འདྲེ་ཡོད་ས་མ་
རེད་བསམ་ནས་སླར་ཡང་གཉིད་ལ་སོང་བ་དང་། ཕོ་འདྲེའི་མགོ་རྩེར་འཁྱུད་
པའི་དུག་སྦྲུལ་དཀར་ནག་གཉིས་ཀྱི་སྦྲུལ་གཅུས་ཞིག་ནས་རིམ་བཞིན་ཀླུ་བཙན་
ཁ་ནང་གི་ཁྲག་ཤུལ་རྣམས་སྐོམ་དུ་འཇིབས། སོ་གསེབ་ཀྱི་ཤ་རོ་རྣམས་ཟས་སུ་
བྱས་པ་དང་། ཕོ་འདྲེའི་མགོ་དཔྲལ་བའི་གཞུང་ལ་གསེར་གྱི་མེ་ལོང་འདྲ་བ་
ཞིག་འོད་འཁྱིལ་ལེར་འཁོར། དེའི་ངོས་ལ་ལྕོང་མོ་དང་གསེར་ཉ་གཉིས་དོན་
ནས་རྩེད་མོར་རོལ། མེ་བཟའ་བྲེལ་ནས་སྐྱེས་བུར་མདའ་མོ་མྱུར་དུ་མ་་་་་
འཕངས་ན། སྲོག་གི་རྡེའུ་ནག་པོ་ཤོར་ཉེན་ཡོད་པའི་མིག་བརྡ་སྤྲད་པ་དང་།
སྐྱེས་བུ་ཁྱེད་ཀྱིས་མདའ་མོ་མ་སྤྲིངས་ན་སྨན་ངས་མདའ་འཕེན་གྱི་ཡིན་མདོག་
མདོག་བྱས་ན་ཡང་། སྐྱེས་བུས་མེ་བཟར་བརྡ་ལན་མ་བྱས་པར་གོས་གོང་བའི་
ནང་ནས་མདའ་ཁ་འཆོས་པའི་སྨོན་ལམ་དུ་འདི་འདྲ་གསུངས་སོ། །
མཆོད་གཅིག་མཆོད་གཉིས་མཆོད་དང་གསུམ། ལྷ་ཚོགས་འགུགས་་
པའི་མཆོད་པ་གཅིག བྱང་བདུད་འདུལ་བའི་མཆོད་པ་གཉིས། དཀར་
ཆོས་འགྲུབ་པའི་མཆོད་པ་གསུམ། མཆོད་གསུམ་ཨ་ཕོའི་མཆོད་བརྗོད་ཡིན།
མཆོད་གཅིག་ཤཱཀྱ་ཐུབ་པའི་མཆོད། མཆོད་གཉིས་རྒྱལ་བ་ཡབ་ཡུམ་མཁྱེན།
མཆོད་གསུམ་སངས་རྒྱས་བཟང་གསུམ་མཁྱེན། མཆོད་བཞི་རྒྱལ་ཆེན་སྡེ་བཞི་
མཁྱེན། མཆོད་ལྔ་རྒྱལ་བ་རིགས་ལྔ་མཁྱེན། མཆོད་དྲུག་མགོན་པོ་རིགས་



692
བདུད་གླིང་གཡུལ་འགྱེད།
དྲུག་མཁྱེན། མཆོད་བདུན་སངས་རྒྱས་རབ་བདུན་མཁྱེན། མཆོད་བརྒྱད་
པད་ མ་ འདབ་ བརྒྱད་ མཁྱེན། མཆོད་ དགུ་ འཁོར་ ལོ་ རྩེབས་ དགུ་ མཁྱེན།
མཆོད་འབུལ་ལྷ་ཚོགས་གྲོགས་ལ་བྱོན། དེ་རིང་སྐྱེས་བུའི་མདའ་ཁ་འཚོས།
ཕོ་འདྲེར་ཐོད་མདའ་སྤྲོད་རོགས་མཛོད། བདུད་ཡུལ་ཆོས་ལ་འགྱུར་བར་ཤོག
བཀྲ་ཤིས་སྨོན་ལམ་བཟང་བར་ཤོག་ཅེས་གསུངས་པ་དང༌། གླིང་རྗེ་གེ་སར་
རྒྱལ་པོས་མདའ་མོ་ཤ་ཟ་ཁྲག་འཐུང་མ་དེ་འུར་སྒྲ་འཁྱིལ་ལེར་སྤྲིངས་སོང་བས་
ཕོ་འདྲེའི་མགོ་ཡར་ཐོད་དཔྲལ་བའི་གཞུང་ལ་ཕོག་པ་དང་། ལྕོང་མོ་གསེར་ཉ་
གཉིས་ལ་སྤྲུལ་བའི་བདུད་སྲོག་རྡེའུ་ནག་པོ་དེ་ཀླད་ཁྲག་དང་མཉམ་དུ་ཐོར།
ཕོ་འདྲེ་ཡང་སར་འགྱེལ་ནས་དྲན་མེད་དུ་སོང་།
ཇ་ཡུན་གཅིག་ཙམ་ལ་ཕོ་འདྲེ་རིམ་བཞིན་ཡར་གསོས། ཕུང་མོ་མེ་་་
བཟའ་གང་དུ་ཡོད་བསམ་ནས་ལག་པ་གཡས་པ་བརྐྱངས་པ་དང༌། ཤིང་ཁེ་ཚ་
ལག་པར་ཐེབས། འདི་མདའ་མོ་འཕེན་མི་ཇོ་རུ་ནག་འཛོར་དེ་རེད་གདའ་
བསམ་ནས་ཁར་བཅུག ཧྲུག་སྒྲ་འཁྱིལ་ལེར་བཟས། ལག་པ་གཡོན་མ་་
བརྐྱངས་པ་དང༌། མར་དོ་ལག་པར་ཐེབས་ནས་འདི་ཕུང་མོ་མེ་བཟའ་རེད་
གདའ་བསམ་ནས་ཡར་ཧར་ལངས་བརྒྱབ་པས་རྐང་པ་སྲན་མར་འདྲེད་ནས་
འགྱེལ། སྐྱར་དུ་ཧར་ལངས་བརྒྱབ་པ་དང་། མར་འདྲེད་ནས་ལངས་མ་
ཐུབ་པའི་སྐབས། གེ་སར་སྟོབས་ཀྱི་རྒྱལ་པོས། མདའ་མོ་ཨང་ ཀི་ལིང་་་
དམར་དེ་སླར་ཡང་འཕངས་པ་དང་། ཕོ་འདྲེའི་ཐོད་པར་ཕོག་ནས་ སར་་
འགྱེལ། ཇ་ཡུན་གཉིས་ཙམ་ལ་ཕོ་འདྲེ་མ་ཤི་བར་རིམ་བཞིན་དྲན་པ་གསོས་
ནས་ལག་གཡོན་མའི་ནང་གི་མར་རྡོ་ཕུང་མོ་མེ་བཟའ་རེད་སྙམ་ཁར་བཏབ།
མར་དོ་ཁ་ནང་དུ་འཆའ་བཞིན་ད་ངར་རྟེན་ས་ནི་མེད། དགྲ་གར་ཡོད་ཀྱང་
མ་ཤེས། ཀོང་ཡུལ་སྤུན་གྱི་སར་སོང་ན་དགའ་བསམ་ནས་ལུང་ཆེན་ལ་གོམ་
ཆེན། ལུང་ཆུང་ལ་གོམ་ཆུང་སྤོས་ནས་སྟག་ལུང་དང་འཕན་པོ་བརྒྱུད་ཀོང་



གླིང་རྗེས་ཕོ་འདྲེ་ཀླུ་བཙན་བཏུལ།
693
བྲག་གསུམ་དུ་བྲོས་སོང་། །
གླིང་རྗེ་རྒྱལ་པོས་ཕོ་འདྲེ་འགྱེལ་སར་ཞིབ་པར་གཟིགས་པས་བདུད་སྲོག་
ལྕགས་ཀྱི་རྡེའུ་ནག་པོ་དེ་གདུང་གསེབ་ཏུ་ཡར་འདུག་པ་མཁྱེན་པ་དང་། དེ་
མར་བཞེས་ནས་ཚགས་ལེགས་པར་གནང་། མྱུར་དུ་འདོ་ཆེན་རྐྱང་རྒོད་ཀྱི་
གོང་དུ་བུད། བྱ་འཕུར་བ་ལྟར་ཕོ་འདྲེ་གང་སོང་དེར་བྱོན། སྨན་མེ་བཟས་
ཀྱང་ལ་མོར་རྒྱུགས་ཆས་རྡོགས། རྟ་མགྱོགས་པ་སྐྱ་ག་ལྡིང་ཤེས་ཀྱི་གོང་དུ་བུད་
ནས་གེ་སར་རྒྱལ་པོའི་སྐུ་རྗེས་སུ་འཇུག་པའི་སྐབས། ཕོ་འདྲེ་ཀླུ་བཙན་འཕན་
པོའི་ཕུ་ལ་འབྱོར་ན་ཡང་། ལམ་དུ་དཀའ་ངལ་དང་ལྟོགས་ཆེ་བས་དགོ་བ་སྐྱ་
རེངས་ཞེས་པའི་ཁུག་ཟུར་ཞིག་ཏུ་ངལ་ཅུང་ཞིག་གསོ་དགོས་བསམ་ནས་མིག་
སྐོར་ཞིག་བརྒྱབ་པ་དང་། རྒྱབ་ཕྱོགས་ནས་གེ་སར་བྱོན་པ་མཐོང་མ་ཉིད་ཕོ་
འདྲེ་སྐྲག་ནས་ཕྱིར་བལྟས་མེད་པར་བྲོས་སོང་།
གླིང་རྗེས་ཕོ་འདྲེ་བྲོས་འགྲོ་བ་གཟིགས་པ་དང་། འུར་རྡོ་ཞིག་འཕངས་
སོང་བས་བྲག་རི་ཆེན་པོ་ཞིག་སྐྱ་ཐལ་ལེར་གཏོར། འཁོར་མོ་ཡུག་ཏུ་རྡོ་ཐལ་
འཁྲིགས། རྡོ་ཐལ་ཚང་མ་ཡལ་དུས་ཕོ་འདྲེ་མིག་ལམ་དུ་མེད་པར་སོང༌། ཕོ་
འདྲེ་ངལ་གསོ་ལོང་མེད་པར་སོང་ནས་ཕྱི་ཉིན་གྱི་ཉིན་དགུང་ཙམ་ལ་ཀོང་པོ་
བྲག་གསུམ་གྱི་ཕུར་འབྱོར་བ་དང༌། བྲག་ཕུག་ལྕགས་སྒོ་མ་དང་ཟངས་སྒོ་མ་
ཡི་སྒོ་སྲུང་སྲིན་མོ་གདོང་དམར་མ་གཉིས་ཀྱིས་ཕོ་འདྲེ་ཕུག་ཏུ་གདན་དྲངས།
ཟ་འཐུང་ཕུན་སུམ་ཚོགས་པ་དྲངས་པས་ཕོ་འདྲེ་བློ་ཆུང་ཕབ་ནས་ངལ་གསོས་པ་
དང༌། ཕོ་འདྲེའི་བསམ་པར་གླིང་ཕྲུག་རྗེས་སུ་ཡོང༌། འདིར་འདུག་རིང་ན་
ཡག་པོ་མི་ཡོང་བསམ་ནས་བྲག་གསུམ་གྱི་མཚོ་ཁ་བཀག་ནས་ལུང་པ་ཆུས་ཁེངས་
ལེ་བཟོས། དེ་ནས་ཡར་སོང་ནས་ཞོལ་ཁའི་རྒྱབ་རི་གདོང་བཙན་བཙན་རྒོད་
འབར་བའི་བྲག་གསེབ་ཅིག་ཏུ་ཡིབ་ནས་བསྡད། གེ་སར་མི་རྟ་གཉིས་བྲག་རི་
ལྕགས་སྒོ་མ་དང་ཟངས་སྒོ་མའི་མཚམས་སུ་འབྱོར་དུས་སྒོ་སྲུང་སྲིན་མོ་གཉིས་



694
བདུད་གླིང་གཡུལ་འགྱེད།
ཀྱིས་ལམ་བཀག གླིང་རྗེ་ཐུགས་རབ་ཏུ་འཁྲུགས་ནས་རལ་གྲི་གཡུགས་སྐོར་
གཅིག་ལ་སྲིན་མོ་གཉིས་བསྒྲལ་ནས་རིམ་བཞིན་ཡར་བྱོན་པས། བྲག་གསུམ་
གྱི་མཚོ་ལུད་ནས་ལུང་ཆེན་ཆུས་ཁེངས་པ་གཟིགས་པ་དང༌། མཐུ་རྫུ་འཕྲུལ་
གྱིས་ཆུ་མར་བཤངས་ནས་མུ་མཐུད་ཕེབས་པའི་ལམ་དུ་མ་གནམ་ནེས་ཆུ་ཕ་ཁའི་
ཙན་དན་སྡོང་པོ་ཞིག་གི་འོག་ཏུ་ཇ་བཀོལ་ནས་བཞུགས་ཡོད་པ་གཟིགས། ལྷ་
རྟ་རྐྱང་རྒོད་ཀྱིས་ལ་མོར་ཆུ་གཤགས་ནས་ཕ་རིར་བྱོན། མ་གནམ་ནེས་སྐྱེས་
བུའི་ཆིབས་ཁ་བསུས། ཁྱེད་མི་རྟ་གཉིས་འོ་བརྒྱལ་ཆེ། ད་ཐུགས་གསོས་
ནས་བཞུགས། མས་བདུད་རྩིའི་ཇ་འདྲེན་ཡོད་གསུངས་ནས་གསོལ་ཇ་དྲངས་
པ་དང་མཉམ་དུ་ལུང་བསྟན་མཛད། །
སྐྱེས་བུ་གེ་སར་གྱིས་མའི་ལུང་བཞིན་འུར་ཁྲ་རིང་མའི་ནང་ལྷ་རྡོ་གཅིག་
བཞག ཀླད་སྐོར་གསུམ་གྱི་ཐོག་འུར་རྡོ་འཕངས་པ་དང༌། འུར་སྒྲས་བར་
སྣང་ཁེངས། རྒྱབ་རི་བཙན་རྒོད་འབར་བ་ ཐལ་ཕུང་བཞིན་གཏོར་བས་ཕོ་
འདྲེ་འཇིགས་ནས་ཅི་བྱེད་མེད་པར་བྲག་གསུམ་མཚོ་ནང་དུ་ཤོར་བས་སྐྱེས་བུ་གེ་
སར་གྱི་ཐུགས་ལ་བདུད་རྒན་ཕོ་འདྲེ་མཚོར་ཞུགས་པ་ཡག ད་ཉ་མོ་ལྕགས་
ཀྱུའི་ཁར་བསྐོན་པ་བཞིན་འཛིན་དགོས་དགོངས་ནས་འདོ་ཆེན་རྐྱང་རྒོད་་་་
ཆིབས། གློག་འཁྱུག་པ་ལྟར་མཚོ་ཁར་བྱོན་པ་དང་། བྲག་གསུམ་མཚོ་ཡི་
སྲུང་མ་བདུད་མོ་ཁྲག་མཚོ་མ་དང་འོ་མཚོ་མ་གཉིས་ཀྱིས་འགྲོ་ལམ་མྱུར་དུ་་
བཀག་ནས་ཁྱེད་མི་རྟ་གཉིས་དེ་འུར་པོ་མ། ངོ་གདོང་ཁྲོ་གཉེར་འཇིགས་པོ་མ།།
མིག་ཧྲིག་ཧྲིག་མཚོ་ཁར་ལྟ་ལེ་བ། དོན་ཆེན་པོའི་བྱ་བ་ཅི་འདྲ་ཡོད། ས་འདི་
ན་ཡོང་དོན་གང་ཞིག་ཡིན་ཞེས་ཟེར། །
སྐྱེས་མཆོག་གེ་སར་གྱིས་རལ་གྲི་ཤུབས་ནས་དྲངས། འཇིགས་སུ་རུང་
བ་ཞིག་མཛད་ནས་ན་རེ། འགྲུལ་པ་རྒྱུ་ལམ་བཤགས་ས་ལ། དོན་མེད་འགྲོ་
ལམ་བཀག་དོན་གང༌། ཇག་པ་རྒྱུ་རྔམས་ཨེ་རེད་ཞེ། མཛེས་མ་ཕོ་རྐུན་མ་



གླིང་རྗེས་ཕོ་འདྲེ་ཀླུ་བཙན་བཏུལ།
695
རེད་ཞེ། དམན་གཉིས་ང་ཡི་གདོང་ཁ་བཀག རྒྱབ་ལ་ཕོ་རྒོད་ཅི་འདྲ་ཡོད།
ཉོན་དང་དམན་མོ་ངར་པོ་མ། ས་འདི་ཕོ་འདྲེའི་གནས་ཡུལ་ཟེར། འདྲེ་
སྲིན་འབྱུང་བའི་ཕ་ས་ཟེར། ས་བཙན་བདུད་ཀྱི་ཕ་ཡུལ་ལ། རང་དགར་
འགྲོ་ས་མེད་ལེ་ཟེར། ཟེར་ཟེར་གཏམ་དེ་མང་ན་ཡང་། ང་འགྲན་མེད་གེ་
སར་ཡོང་བའི་དུས། ཡོངས་གྲགས་ཕོ་འདྲེ་གང་སར་བྲོས། དེ་ཚོ་ཁྱེད་་་་
གཉིས་མ་ཤེས་ཞེ། ཉིན་མོ་རྒྱ་ལམ་བཀག་ལེ་དེ། ལུས་སྲོག་རལ་ཁར་འདྲེན་
འདོད་རེད། ཨེ་རེད་མ་རེད་བསམ་བློ་ཐོངས། ཞེས་གསུངས་པ་དང་བདུད་
ཀྱི་མཚོ་སྲུང་ཁྲག་མཚོ་མ་དང་འོ་མཚོ་མ་གཉིས་གཡོ་རྫུས་ཀྱིས་པུས་མོའི་སླ་ང་ས་
ལ་བཙུགས། ལག་པའི་མཐེ་མོ་ཡར་བསླངས། འཇིགས་སྣང་གིས་མགོ་བོ་
མར་དུད་ནས་གླིང་གི་སེང་ཆེན་རྒྱལ་པོ་ཡིན་ལེ་ང་གཉིས་ཀྱིས་མ་ཤེས། ཁྱེད་
རྒྱལ་པོའི་ཕེབས་ལམ་བཀག་པ་དགོངས་པ་དྭངས་པ་དང༌། ང་གཉིས་ཚེ་ཐར་
ཡོང་བ་མཁྱེན་ཞེས་ཞུ་འབུལ་གྱི་གླུ་འདི་ལྟར་ཕུལ་ལོ། །
གླུ་ཨ་ལ་ཐ་ལ་ཐ་ལ་རེད། །
ཐ་ལ་མོ་གླུ་ཡི་ལེན་ལུགས་རེད། །
གླུ་ཐེངས་གསུམ་ངག་གི་འགུག་ལུགས་རེད། །
དུས་དེ་རིང་ལྷ་ཞིག་འབོད་ལེ་འདི། །
མཐོ་ནམ་མཁའི་དབྱིངས་ཀྱི་གཞལ་ཡས་ནས། །
ལྷ་དགའ་རབ་སྐུ་ལྷ་དབང་ཕྱུག་མཁྱེན། །
ཐུགས་མ་གཡེང་ང་ཡི་སྡོང་གྲོགས་མཛོད། །
སྨན་ང་འདྲ་ང་ངོ་མ་ཤེས་ན། །
ཁྲག་མཚོ་མ་དང་འོ་མཚོ་ཡིན། །
དགའ་རབ་དབང་ཕྱུག་ཚ་མོ་ཡིན། །
ཀླུ་བཙན་བདུད་ཀྱི་ལྕམ་སྲིང་ཡིན། །



696
བདུད་གླིང་གཡུལ་འགྱེད།
ས་འདི་ས་ངོ་མ་ཤེས་ན། །
བྲག་གསུམ་ཕུ་བའི་མར་གཤམ་རེད། །
ལྕགས་ཆུང་སྨུག་ཆུང་འདུག་ས་རེད། །
འདྲེ་སྲིན་འབྱུང་པོའི་ཕ་ཡུལ་རེད། །
ཀླུ་བཙན་རྒྱལ་པོའི་ཕ་ས་རེད། །
ས་འདི་ན་རྩེབས་པ་མ་བཟང་ཐལ། །
ཕུ་ལ་མཚོ་ཞིག་ཡོད་ལེ་དེ། །
བྲག་གསུམ་སྲིན་མཚོ་དམར་པོ་ཟེར། །
མཚོ་བདག་ཀླུ་བདུད་ནག་པོ་ཡིན། །
ཕྱི་མི་མཚོ་ལ་འཁོར་ས་མེད། །
མཚོ་ལ་གནོད་པ་འགྲོ་ས་མེད། །
ང་རང་བུ་མོ་སྤུན་མོ་གཉིས། །
མཚོ་མོ་འདི་ཡི་སྲུང་མར་བཀོད། །
ཕྱི་མི་རང་དགར་མ་གཏོང་ཟེར། །
ཐབས་མེད་ཁྱེད་ཀྱི་ཕེབས་ལམ་བཀག །
མ་ཤེས་དེ་རིང་ཉེས་དམིགས་བསགས། །
སེང་ཆེན་རྒྱལ་པོས་བཟོད་པ་བཞེས། །
དེ་རིང་རྒྱལ་པོར་སྐྱབས་གནས་ཞུ། །
མ་གསོད་ཚེ་ཐར་གཏོང་རོགས་མཛོད། །
ཕོ་དཔའ་བོ་བློ་སྟོབས་ཆེ་ལེ་དེས། །
དམན་ཉམས་ཆུང་བུ་མོ་གསོད་རབས་མེད། །
དེ་བསད་ན་སྡིག་པའི་གཞི་མ་ཟེར། །
སྔར་ཁ་རྒྱུན་བཤད་སྲོལ་ཨེ་འདྲ་གདའ། །



གླིང་རྗེས་ཕོ་འདྲེ་ཀླུ་བཙན་བཏུལ།
697
བྱང་འདབ་ཆགས་ཁྭ་ཏ་ནག་པོ་དེ། །
བསད་ན་སྡིག་པ་ཆེ་རོགས་ཟེར། །
ཤ་ལ་བལྟ་འམ་སྒྲོ་ལ་བལྟ། ། །
སྨན་བུ་མོ་བསད་ནས་ཅི་ལ་ཕན། །
བྱ་ཁྭ་ཏ་བསད་དང་ཁྱད་པར་མེད། །
རི་བྲག་གསེབ་སེར་མིག་འུག་པ་དེ། །
བསད་ན་སྡིག་པ་ཆེ་རོགས་ཟེར། །
ཤ་ལ་བལྟ་འམ་སྒྲོ་ལ་བལྟ། །
སྨན་བུ་མོ་བསད་ནས་དགོས་པ་མེད། །
བྱ་འུག་པ་བསད་དང་ཁྱད་པར་མེད། །
དེ་རེད་གདའ་ཨེ་དགོངས་སེང་ཆེན་དཔོན། །
ད་ང་གཉིས་ཞུ་བའི་རྡོག་ཁ་ལ། །
སྨན་ང་གཉིས་ཚེ་ཐར་ཡོང་བ་མཁྱེན། །
ཁྱེད་རྒྱལ་པོའི་བཀའ་བཞིན་ཞུ་ལེ་ཡིན། །
གླིང་སེང་ཆེན་རྒྱལ་པོ་རིན་པོ་ཆེ། །
ས་འདི་ན་ཕེབས་པ་བཟང་ལེ་རེད། །
ཁྱེད་གསེར་ཞལ་མཇལ་བའི་སྐབས་ཤིག་བྱུང་། །
ད་ནག་པོ་བདུད་ཀྱི་ས་ཆ་ལ། །
དཔོན་རང་དགར་ཕེབས་ན་བར་ཆད་ཡོང་། །
དཔེ་བཞག་ན་འདྲ་མ་ཨེ་འདྲ་ཡོད། །
ས་རུབ་མུན་པ་འཁྲིགས་ས་ལ། །
ཉི་མའི་ཤར་ལམ་མེད་ལེ་ཟེར། །
དེ་ཚོ་སྐྱེས་བུའི་ཐུགས་ལ་བཞེས། །



698
བདུད་གླིང་གཡུལ་འགྱེད།།
ཟེར་གླུ་དེ་ལྟར་ཕུལ་བ་དང༌། གླིང་སེང་ཆེན་རྒྱལ་པོས་ཡ་བུ་མོ་གཉིས་
ཁ་གཏམ་སྙན་ནས་བྱུང་། ཞུ་ཚིག་ཀྱང་བཟང་ནས་བྱུང་། བློ་ཁ་ནག་པོ་
བདུད་ལ་གཏད། ཁ་སྙན་ཚིག་གི་རྫུན་མགོ་བསྐོར། བུ་མོ་གཡོ་སྤྱོད་མཁས་
པོ་མ། ལབ་གླེང་ཁ་ལྕེ་བདེ་པོ་མ། སྐྱབས་གནས་མགོ་འདོགས་བྱེད་པོ་མ།
ཁ་ཞེ་མི་གཅིག་ཚིག་ནས་གསལ། གླིང་རྗེ་གེ་སར་རྒྱལ་པོ་ང་། སྔ་དྲོ་གསོད་
པའི་བཤན་པ་ཡིན། སྡང་དགྲ་ཐར་པ་གཏོང་ལེ་མིན། ཕྱི་དྲོ་འདྲེན་པའི་བླ་
མ་ཡིན། ཁ་ཙམ་མིན་པའི་སྐྱབས་ཞུ་བར། ལྷ་འབངས་ཁོངས་སུ་བཅུད་ལེ་
ཡིན། ཕོ་འདྲེ་བདུད་ཀྱི་གཉའ་ཤིང་ཡིན། འཛམ་གླིང་དམག་གི་རྒྱལ་པོ་
ཡིན་ཞེས་གསུངས་པ་དང༌། སྟོང་ཉིད་ཀྱི་ལྷ་ཞགས་དཀར་པོ་གཡུགས་ཐེངས་
གཅིག་ལ་འདྲེ་མོ་གཉིས་བསྡམས། སྒོ་ཁྱི་བཞིན་ཤིང་སྡོང་ཞིག་ལ་བཏགས།
རལ་གྲི་འཕྱར་བ་དང་མཚོ་སྲུང་དམན་མོ་གཉིས་ཀྱི་ཤ་ཁྲག་མཁའ་ལ་མཆོད།
མགོ་ལག་ས་ལ་བཏབ། རྣམ་ཤེས་དག་ཞིང་དུ་དྲངས་པ་དང་། གེ་སར་མི་རྟ་
གཉིས་མྱུར་དུ་བྲག་གསུམ་མཚོ་ཁར་བྱོན་ནས་སྤྱན་བསྐོར་ཞིབ་པར་མཛད་པས་
ཕོ་འདྲེ་བདུད་རྒན་ཉ་གསེར་མིག་ཅིག་ལ་སྤྲུལ་འདུག་པ་གཟིགས་མ་ཉིད་གེ་སར་
གྱིས་ཀྱང་གསེར་ཉ་ཞིག་ལ་སྤྲུལ་ནས་རྗེས་སུ་འཇུག མཚོ་འགོར་མ་སླེབས་
ཙམ་ལ་ཕོ་འདྲེས་ཤེས་པའི་ཚུལ་གྱིས་བྱ་ཕུག་རོན་ཞིག་ལ་སྤྲུལ་ནས་ནམ་མཁར་
འཕུར། གེ་སར་རྒྱལ་པོས་ཀྱང་ཁྲ་ཞིག་ལ་སྤྲུལ་ནས་རྗེས་དེད་ཀྱིས་རྟིང་ཟིན་
གྲབས་བྱེད་སྐབས། གློ་བུར་དུ་རླུང་དམར་ཞིག་འཚུབ་པ་དང༌། ཕུག་རོན་
མིག་ལམ་དུ་མི་སྣང་བར་སོང་།
གླིང་རྗེ་གེ་སར་རྒྱལ་པོ་གང་བྱོན་མེད་པར་མྱུར་དུ་འདོ་རྟ་རྐྱང་རྒོད་ཀྱི་
གོང་དུ་འབུད། བྲག་གསུམ་མཚོ་མོའི་རྒྱབ་ཕྱོགས་ནས་བྱོན་པའི་ལམ་དུ་རྫི་བོ་
ཞིག་འཕྲད། གེ་སར་གྱིས་དེའི་རྒྱུད་མི་ཞིག་བྱོན་པ་མཐོང་ཨེ་བྱུང་གསུངས།
རྫི་བོས་མི་ཡ་མཚན་མ་ཞིག་གིས་མཛོ་ཨུ་ཡུ་ཞིག་བཞོན་ནས་སོང་། དེ་མིན་ཅི་



699
གླིང་རྗེས་ཕོ་འདྲེ་ཀླུ་བཙན་བཏུལ།
མ་མཐོང་ཟེར། གེ་སར་རྒྱལ་པོས་འོ་ལེགས་སོ་གསུངས་ནས་རྫི་བོས་བཤད་
པའི་ཕྱོགས་དེར་བཤར་མར་བྱོན་བཞིན་རྒྱང་གཟིགས་གནང༌། ཕོ་འདྲེ་དེ་ཆུ་
ཕར་ཁའི་ལ་རྩེ་རྒྱག་གྲབས་བྱེད་པ་གཟིགས་པ་དང༌། ལྷ་མདའ་ཞིག་ལ་མོར་
འཐེན་ནས་འཕངས་སོང་བས་རི་བོ་ཕྱེད་ཙམ་གཏོར། མཁའ་ནས་རྡོ་ཐལ་གྱི་
ཆར་འབབ། ཐལ་རྡུལ་རླུང་གིས་བསྐུལ་ནས་རིམ་བཞིན་ཡལ་ན་ཡང་། ཕོ་
འདྲེ་གར་སོང་མེད་པས་གླིང་རྗེ་ཅི་བྱ་མེད་པར་རྡོ་ཕོང་བ་ཞིག་གི་སྟེང་དུ་ངལ་
གསོས་ནས་བཞུགས་པ་དང་། དཀའ་ལྟོགས་གཉིས་ཀྱིས་མནར་ནས་རང་་
བཞིན་གཉིད་དུ་སོང་བ་སློབ་དཔོན་པད་མས་གཟིགས་ནས་སྐད་ཅིག་ཉིད་དུ་གེ་
སར་གྱི་སྐུ་རྩར་བྱོན་ནས་ན་རེ། སྐྱེས་བུ་མ་གཟིམ་ང་ལ་གསོན། ཁྱེད་དེ་ལྟར་
བཞུགས་ན་ག་ལ་འགྲིག ཕོ་འདྲེར་མདའ་རྨས་ཕྲན་བུ་བྱུང་ཡང༌། སྲོག་ལ་
སྐྱོན་མེད་པས་ད་ལྟ་པད་སྒོའི་ཕྱོགས་སུ་བྲོས་འགྲོ་ཞེ་ཡོད་ཅེས་ཞིབ་པར་གསུངས་
པ་དང་། སྐྱེས་བུས་དེ་མ་ཉིད་དུ་ཆིབས་ཐོག་ཏུ་འབུད། བྱ་འཕུར་བ་ལྟར་
རྗེས་སུ་སྙེགས།
ཕོ་འདྲེས་པད་སྒོ་ཡི་ཕུ་ནས་མར་བལྟས་པས་གེ་སར་རྒྱབ་ཕྱོགས་ནས་ཡོང་
བ་མཐོང་བ་དང་། གང་འགྲོ་མེད་པར་པད་མཚོར་མཆོངས། གླིང་རྗེ་གེ་
སར་རྒྱལ་པོ་དང་ལྷ་རྟ་གཉིས་ཀྱང་ ཕོ་སྲམ་དང་མོ་སྲམ་རེ་རེར་སྤྲུལ་ནས་ཕོ་
འདྲེའི་རྗེས་སུ་མྱུར། མཚོ་མཇུག་ཏུ་གེ་སར་མི་རྟ་གཉིས་ཀྱིས་ཕོ་འདྲེའི་རྟིང་
ཟིན། ཕོ་འདྲེའི་ལྟག་རྩ་ནས་བཟུང་ནས་ཆུ་ནང་དུ་ཐེངས་དགུ་བཏབ། ཉ་
མོ་སྐམ་ལ་བཏོན་པ་ལྟར་ཆུ་ཁར་བཏོན། དབུས་རི་རྒྱལ་ལྷུན་པོ་སྒོམ་བཞིན་
ཞབས་པུས་ཕོ་འདྲེའི་སྙིང་ཁར་བཙུགས་པ་དང༌། ཕོ་འདྲེའི་གློ་སྙིང་མཆིན་པ་
སོགས་ཁ་རྐུབ་ནས་དོན་གྲབས་བྱས་པས་བདུད་རྒན་སྐད་ངན་ཤོར་ནས་ཐུགས་
རྗེ་གཟིགས། སྐྱབས་སུ་མཆིའོ། གཏོང་རོགས་མཛོད། ཁྱེད་གླིང་རྗེ་་་
སངས་རྒྱས་དངོས་ཡིན་པ་ངས་མ་ཤེས། བཀའ་གདམས་ངག་བདུད་རྩི་ཡིན་



700
བདུད་གླིང་གཡུལ་འགྱེད།
པ་དོན་མ་རྟོགས། ད་ངས་འགྱོད་བཤགས་ཞུ། ང་ཚེ་ཐར་གཏོང་། རྒྱལ་
ཆེན་ཁྱེད་ཀྱིས་ང་གསོད་རྒྱུ་ཡིན་ན། སྔོན་ལ་ཞུ་བ་འདི་གསན་རོགས་མཛོད་
ཅེས་ཟེར་བ་མ་གཏོགས། དོན་དངོས་སུ་ལྐོག་ཏུ་ལྕགས་སྔགས་བགང་བཞིན་
ཁ་ནས་ཞུ་བ་འབུལ་བའི་གླུ་འདི་ལྟར་བླངས་སོ། །
གླུ་ཨ་ལ་ཐ་ལ་ཐ་ལ་རེད། །
ཐ་ལ་མོ་གླུ་ཡི་ལེན་ལུགས་རེད། ། །
ནམ་མཁའ་ལྷ་ཡི་གཞལ་ཡས་ནས། །
དགའ་རབ་བདུད་ཀྱི་དབང་ཕྱུག་མཁྱེན། །
ཐུགས་མ་གཡེང་ཀླུ་བཙན་ཀླུ་ལ་གསོན། །
ས་འདི་ཡི་ས་ངོ་མ་ཤེས་ན། །
བྲག་གསུམ་སྲིན་མཚོ་དམར་པོ་ཟེར། །
ང་འདྲ་ང་ངོ་མ་ཤེས་རེད། །
ཚེ་སྔ་མོ་སྔར་གྱི་དུས་ཚོད་ལ། །
བདུད་ཁྲ་རབ་ནག་པོའི་སྐྱེ་བ་ཡིན། །
སོ་མཚོན་འཁོར་ལོ་སྐོར་མི་ཡིན། །
མི་གསོད་མཚོན་ཆ་ནག་པོ་དེ། །
ང་ལ་མ་གཏོགས་གཞན་ལ་མེད། །
མ་ཕྲ་རུ་ཕྲ་བདུད་ཀྱི་བུ། །
སློབ་དཔོན་པད་མའི་དགྲ་བོ་ཟེར། །
མཐའ་མ་བྱང་ཐང་ཡུལ་ལ་སྐྱེས། །
འབྲི་མོ་རོང་གི་ཕ་མཐའ་ལ། ། །
སྡིག་ར་སྤུན་གསུམ་སྐྱེ་བར་བླངས། །
ལས་ངན་སྡིག་ར་སྤུན་གསུམ་དེ། །



གླིང་རྗེས་ཕོ་འདྲེ་ཀླུ་བཙན་བཏུལ། །
701
འབྲི་མ་རོང་ལ་ལོ་དགུ་ལུས། །
ལོ་མང་སོང་བའི་ཉི་མ་གཅིག །
ཕྱག་ན་རྡོ་རྗེས་འཕོ་བ་མཛད། །
ལྷ་ཡུལ་ལོ་གསུམ་མ་སོང་གོང་། །
སླར་ཡང་མགོ་ནག་མི་ཡུལ་བརྫངས། །
ཡར་ཁམས་བྱང་མའི་རི་བརྒྱུད་ལ། །
འཕྱི་བ་མགོ་དགུར་སྐྱེ་བ་བླངས། །
ཀླུ་བདུད་སྲིན་པོའི་ཚ་བོ་ཡིན། །
ཕྲ་རབ་ནག་པོའི་བུ་སྐལ་ཡིན། །
ཕོ་འདྲེ་ཀླུ་བཙན་རྒྱལ་པོ་ཟེར། །
ཤཱཀྱ་ཐུབ་པའི་བསྟན་དགྲ་ཡིན། །
སངས་རྒྱས་བསྟན་པའི་སྒེར་དགྲ་ཡིན། །
འཛམ་བུ་གླིང་གི་སྤྱི་དགྲ་ཡིན། །
ནག་པོ་བདུད་ཀྱི་འགོ་གཙོ་ཡིན། །
བདུད་ཀྱི་བསྟན་པ་དར་མི་ཡིན། །
མཆེ་སོ་འཁོར་ལོ་སྐོར་མི་ཡིན། །
མགོ་ནག་བཤས་ལ་ཕབ་མི་ཡིན། །
ལྷོ་གླིང་ས་གཞིའི་མངའ་ཞབས་ལ། །
ཕོ་འདྲེར་འགྲན་མི་ལར་ནས་མེད། །
སྟབས་ཉེས་དེ་རིང་གཞན་དབང་ཤོར། །
ཐབས་མེད་སྐྱབས་གནས་ཇོ་རུ་ཞུ། །
གླིང་རྗེ་སྐྱེས་བུ་གེ་སར་ཁྱེད། །
སྔ་དྲོ་གསོད་པའི་བཤན་པ་ཟེར། །



702
བདུད་གླིང་གཡུལ་འགྱེད། །
ཕྱི་དྲོ་འདྲེན་པའི་བླ་མ་ཟེར། །
གསོན་དང་ཞུ་རྒྱུ་ཨེ་འདྲ་ཡོད། ། །
ཀོང་པོ་ཉང་པོ་དྭགས་པོ་གསུམ། །
འཛམ་བུ་གླིང་གི་སྡེ་ཕྱེད་ཡོད། ། །
དེ་རིང་སྐྱེས་བུ་ཁྱེད་ལ་འབུལ། །
ཀླུ་བཙན་སྐྱོབ་པའི་སྐྱབས་རྟེན་ཡིན། །
བྱང་སྡེ་ཁྲི་འཁོར་བཅུ་གསུམ་ཡོད། །
འབྲི་མོ་རོ་ཆེན་ཡན་ཆད་གཅིག །
ལ་དྭགས་གངས་སྒོ་མན་ཆོད་གཉིས། །
ལྷུན་གྲུབ་རྒྱལ་ཁག་ཚུན་ཆད་གསུམ། །
རྟ་ནོར་ལུག་ལ་རྩིས་གྲངས་མེད། །
དེ་རིང་སེང་ཆེན་ཁྱེད་ལ་འབུལ། །
ཀླུ་བཙན་སྐྱོབ་པའི་སྐྱབས་རྟེན་ཡིན། །
ཨ་སྔོན་ཚོ་པ་བདུད་ཀྱི་སྡེ། །
ཨ་སྔོན་རོང་ཤིང་བདུད་ཀྱི་སྡེ། །
ལྷ་རི་ཨར་རྩ་བདུད་ཀྱི་སྡེ། །
དཀར་གྲུབ་གྲོང་པ་བདུད་ཀྱི་སྡེ། །
བྲག་གསུམ་ལུང་པ་བདུད་ཀྱི་སྡེ། །
བདུད་སྡེ་སྐྱེས་བུ་ཁྱེད་ལ་འབུལ། །
ཕོ་འདྲེ་སྐྱོབ་པའི་སྐྱབས་རྟེན་ཡིན། །
གཡའ་མ་ཐང་གི་ལུག་བརྒྱ་གཅིག །
ཚེ་མ་ཐང་གི་ར་བརྒྱ་གཉིས། །
འབྲི་མ་ཐང་གི་འབྲི་བརྒྱ་གསུམ། །



གླིང་རྗེས་ཕོ་འདྲེ་ཀླུ་བཙན་བཏུལ།
703
པད་མ་ཐང་གི་མཛོ་བརྒྱ་བཞི། །
ཕུག་མོ་ཐང་གི་རྟ་བརྒྱ་ལྔ། །
རིགས་ལྔ་སྒོ་ཕྱུགས་སྐྱེས་བུར་འབུལ། །
ང་ཕོ་འདྲེ་སྐྱོབ་པའི་སྐྱབས་རྟེན་ཡིན། །
བདུད་མཁར་ཤོ་མོ་དགུ་བརྩེགས་ནང་། །
ཕ་ཟོག་རིན་ཆེན་གསེར་གྱི་ནོར། །
མ་ཟོག་ཁྱད་འཕགས་དངུལ་གྱི་ནོར། །
མི་སྨུག་ཚལ་དམར་བྱུ་རུའི་ནོར། །
དོ་ལོ་སྔོན་པོ་གཡུ་ཡི་ནོར། །
ཁྲ་མིག་ཁྲ་བོ་གཟི་ཡི་ནོར། །
ནོར་རིགས་མི་གཅིག་སྐྱེས་བུར་འབུལ། །
ང་ཀླུ་བཙན་སྐྱོབ་པའི་སྐྱབས་རྟེན་ཡིན། །
ཁྲི་ཤོག་མེ་བཟའི་སྐུ་མཁར་ནང་། །
རྒྱུ་ནོར་སྣང་ཆེན་མང་པོ་ཡོད། །
ཀེ་ཀེ་རུ་ཡི་ནོར་བུ་གཅིག །
ཨིནྡྲ་ནཱི་ལའི་ནོར་བུ་གཉིས། །
རྡོ་རྗེ་ཕ་ལམ་ནོར་བུ་གསུམ། །
བིཌཱུརླ་ཡི་ནོར་བུ་བཞི། །
མ་ནུ་ཧོ་ཡི་ནོར་བུ་ལྔ། །
དོན་ཡོད་ཞགས་པ་ནོར་བུ་དྲུག ། །
དགོས་འདོད་ཀུན་འབྱུང་ནོར་བུ་བདུན། །
རིན་ཆེན་ནོར་བུའི་གཏེར་ཟོག་རྣམས། །
དེ་རིང་སྐྱེས་བུ་ཁྱེད་ལ་འབུལ། །



704
བདུད་གླིང་གཡུལ་འགྱེད།
བདུད་ཕོ་སྐྱོབ་པའི་སྐྱབས་རྟེན་ཡིན། །
བྱང་བདུད་ཕོ་འདྲེ་ཀླུ་བཙན་ང་། །
ཚེ་འདིར་བཤས་ལ་དགའ་ལེ་ཡིན། །
སྡིག་པའི་ལས་ལ་མྱུར་ལེ་ཡིན། །
ཚེ་འདིར་བླ་མ་བསྒོམ་ལེ་མིན། །
མ་ཎི་ཨོམ་ཞིག་བགྲངས་ལེ་མིན། །
དེ་རིང་སྐྱེས་བུར་སྡིག་བཤགས་བྱེད། །
སེང་ཆེན་བླ་མར་དད་པ་བྱེད། །
རྡོ་ལ་རི་མོ་བརྐོས་འདྲ་བྱེད། །
དར་ལ་མདུད་པ་བརྒྱབ་འདྲ་བྱེད། །
ཐུགས་རྗེ་ཆེན་པོས་ཕོ་འདྲེ་སྐྱོབ། །
དེ་ལྟར་གླིང་རྗེའི་ཐུགས་ལ་བཞེས། །
ཞེས་ གླུ་མཇུག་རྫོགས་ནས་ངན་སྔགས་སྒྲུབ་པའི་སྐབས་ནམ་མཁའ་་་་
དབྱིངས་ཀྱི་གཞལ་ཡས་ནས་མ་ནེ་ནེ་གནམ་ནེ་དཀར་མོ་དེ་སེང་སྒྲ་མེད་གདན་
སྐྱོང་ཐོག་ཏུ་ཆིབས། གཡུ་འབྲུག་སྔོན་མོ་རྗེས་སུ་འཁྲིད། གཡས་ནས་ཚེ་
བུམ་འཁྱིལ་ལེ་ལེ། གཡོན་ནས་རབ་གནས་ཐ་ར་ར། ཞལ་ནས་མགུར་མ་
སིལ་ལེ་ལེར། སེང་ཆེན་སྐྱེས་བུའི་གམ་དུ་བྱོན་ནས་ལྷ་བུ་མ་གཡེང་ང་ལ་་་
གསོན། བདུད་ཕོ་འདྲེས་ཁ་སྙན་བྱེད་ལེ་དེ་བདུད་ཀྱི་ལྕགས་སྲོག་སྒྲུབ་ལེ་རེད།
ཕོ་འདྲེའི་ཞུ་བར་མ་གཟིགས་པར་ཐོགས་པ་མེད་པར་རལ་གྲི་བསྣུན་དགོས་པ་
དང༌། ལྷག་པར་དུ་ཕོ་འདྲེར་ཕྱི་ཁ་གཅིག་ལ་ནང་ཁ་བརྒྱད་ཡོད། ཕྱི་ཁས་
སྙན་པའི་ཞུ་བ་འཐེན། ནང་ཁ་བརྒྱད་ཀྱིས་ལྕགས་སྔགས་སྒྲུབ་བཞིན་ཡོད་
ཅེས་གསུངས་པ་དང་། སྐྱེས་བུས་ལ་མོར་ཕོ་འདྲེའི་མཆན་ཁུང་། བརླ་ཁུག
ལྟེ་བ་བཅས་ལ་རལ་གྲི་བཏབ། དགྲ་ ལྷ་གཉན་ སྟག་དམར་པོས་མདུང་མོ་་
་



གླིང་རྗེས་ཕོ་འདྲེ་ཀླུ་བཙན་བཏུལ།
705
ཁམས་གསུམ་ཟིལ་གནོན་ཕོ་འདྲེའི་སྙིང་ཁར་ལན་གསུམ་ཤུགས་ཀྱིས་བཙུགས་
ན་ཡང་བདུད་རྒན་མ་ཤི་བར་ཡར་ལངས་གྲབས་བྱེད། གླིང་རྗེ་ཞེ་རྒོད་ལྷག་
པར་འཁྲུག མདའ་ཁ་བདུད་རྒན་གྱི་དཔྲལ་བར་གཏད་ནས་ཁྱེད་ཉོན་ཨང་།
ང་སྔ་དྲོ་གསོད་པའི་བཤན་པ་དང་། ཕྱི་དྲོ་འདྲེན་པའི་བླ་མ་ཡིན། སྐྱབས་
ཞུས་ན་བཤན་པ་ཞུ་རན་རེད། ཁ་ཞེ་གཉིས་དེ་མཐུན་ལེ་དགོས། སྲོག་མགོ་
ཐོན་པའི་དུས་ཤིག་ཡོད། རྒྱ་ལ་ཆེན་དེ་ལྟར་མ་ཡིན་ན། དམའ་དམྱལ་་
ཁམས་བཅོ་བརྒྱད་ཀྱི་ཟངས་ཆེན་མཐིལ་ལ་རྒྱག་རྒྱུ་ཡིན། དེ་སྔ་བདུད་རྒན་ཕོ་
འདྲེ་ཁྱོད། མི་བསུན་སྡེ་ཡི་རྒྱབ་ ཏུ་ལངས། མགོ་ནག་མི་རྣམས་བཤས་ལ་
ཕབ། རང་སྲོག་རིན་ཆེན་དར་གྱིས་ བསྒྲིལ། མི་སྲོག་ཐལ་བ་ བཞིན་དུ་་་
འཕྱར། རང་ཡུལ་གསེར་ཕྱེ་སྒྲིལ་སྒྲིལ་བྱེད། མི་ཡུལ་ཕུ་མ་འགམ་འགམ་
བྱས་པས་སྡིག་ཉེས་ཆེན་པོ་བསགས་ཡོད་ཅེས་གསུངས། །
ཕོ་འདྲེ་ཀླུ་བཙན་དེས། གླིང་རྗེ་ཁྱེད་སངས་རྒྱས་དངོས་ཡིན་ལེ་དེ་རིང་
གཞི་ནས་ཤེས། ཁ་སང་ཞུ་བའི་ཁུལ་གྱིས་ལྕགས་སྔགས་སྒྲུབ་ལེ་ཁྱེད་ཀྱིས་་
མཁྱེན། ཁྱེད་སྔ་དྲོ་གསོད་པའི་བཤན་པ་དང་ཕྱི་དྲོ་འདྲེན་པའི་བླ་མ་ཡིན་ལེ་
དེ་རིང་མ་གཏོགས་ངོ་མ་ཤེས། མཐོ་ལྷ་ཡི་ཞིང་ཁམས་ཡོད་ལེ་ངས་མ་རྟོགས། །
དམའ་དམྱལ་ཁམས་བཅོ་བརྒྱད་ཡོད་ལེ་ངས་མ་ཤེས། ལ་ཆེན་གླིང་རྗེས་དེ་
རིང་ང་གསོད་ངོ་མ་ཡིན་ན་ང་ཚེ་འདིར་སྐྱེ་བ་ཕོ་ལུས་ཐོབ་ཀྱང་བུད་མེད་དང་
ལུས་འདྲེས་བྱེད་རྒྱུ་མ་བྱུང་བས། བུད་མེད་ཀྱི་དུང་འཁོར་སྐྱ་ལྷེམ་ལྷེམ་རིག་ས་
ཞིག་ལ་ངའི་རྣམ་ཤེས་སྤར་གནང་ཡོད་པ་མཁྱེན་ཞེས་ཞུས་པ་དང༌། གླིང་རྗེ་
སེང་ཆེན་རྒྱལ་པོས་ཆོས་སྐུའི་སྒོམ་ཐག་སྐུ་ལ་གསོལ་ནས་འཕོ་བ་གྲོང་འཇུག་
མཛད་ནས་ན་རེ། སྡིག་ཅན་ཕོ་འདྲེ་རྣ་བ་ཉོན། ང་གོང་མ་ལྷ་ནས་མངགས་
ལེ་རེད། མིང་ལ་ནོར་བུ་དགྲ་འདུལ་ཟེར། དགྲ་འདྲེ་གསོད་པའི་བཤན་པ་
ཡིན། མགོ་ནག་འདྲེན་པའི་ནོར་བུ་ཡིན། ལྷོ་ཕྱོགས་འཛམ་ གླིང་མངའ་



706
བདུད་གླིང་གཡུལ་འགྱེད།
ཞབས་ལ། ལས་ངན་བྱང་བདུད་ཕོ་འདྲེ་ཁྱེད། མི་གསོད་ཁྲག་གི་འཁོར་ལོ་
བསྐོར། ལྷོ་འཛམ་གླིང་འདུག་བདེ་ཡོང་བའི་ཕྱིར། ཁྱེད་རལ་ཁར་མ་འདྲེན་
འཇོག་ཐབས་མེད། དེ་རིང་ཕོ་འདྲེའི་སྐྱབས་ཞུས་ལྟར། ཨ་སྔོན་ནམ་མཁའི་
དགུང་རོལ་ན། སྐར་ཚོགས་ཕྲ་མོའི་གཡས་ཟུར་ལ། མགོ་ལག་རྒྱལ་གསུམ་
གནས་ལ་འཇོག ཕོ་འདྲེའི་རྣམ་ཤེས་གནས་དེར་སྤོར། དམན་མོའི་དཀར་
དཀར་གདུང་མོ་འཁོར། ཉིན་མཚན་མེད་པ་རིག་རྒྱུ་ཡོད། སྡིག་ཅན་མི་ཤ་
བཟའ་མི་ཁྱོད། དག་པའི་ཞིང་ལ་ཨ་བ་རེད་ཅེས་བཀའ་བཙན་གནང་བའི་
སྐབས་མཐོ་ནམ་མཁའི་སྟེང་གི་གཞལ་ཡས་ནས། མ་ནེ་ནེ་གནམ་ནེ་དཀར་མོ་
ཁོང་། རིགས་རྒྱུད་མཁའ་འགྲོ་འབུམ་གྱིས་བསྐོར། འོད་ཟེར་འཇའ་ཡི་གུར་
ཁང་ནས་སེང་ཆེན་སྐྱེས་བུར་ཕོ་འདྲེའི་མགོ་ལུས་རྣམས་དུམ་བུར་གཏོང་བ་དང་།
དོང་དུ་སྦས་ལུགས་ཀྱི་མགུར་འདི་ལྟར་བཞེས་སོ། །
གླུ་ཨ་ལ་ཐ་ལ་ཐ་ལ་རེད། །
ཐ་ལ་མོ་གླུ་ཡི་ལེན་ལུགས་རེད། །
གླུ་ཐེངས་གསུམ་ངག་གི་འགུག་ལུགས་རེད། །
དེ་རིང་ལྷ་ཞིག་འབོད་ལེ་འདི། །
སྐྱབས་ཆོས་དང་སངས་རྒྱས་དགེ་འདུན་གསུམ། །
གསོལ་བ་འདེབས་སོ་ཐུགས་རྗེ་གཟིགས། །
ལས་རབ་རྫོགས་པའི་ཞིང་ཁམས་ནས། །
མ་ཆོས་སྐུ་ཡུམ་ཆེན་ལྷ་མོ་མ། །
འོད་ཟེར་ཆོས་སྐུའི་འཇའ་ལམ་བརྒྱུད། །
དེ་རིང་ཨ་མའི་གྲོགས་ལ་བྱོན། །
ས་འདི་ས་ངོ་མ་ཤེས་ན། །
བྱང་སྲིན་མཚོ་དམར་པོའི་མཚོ་འདབས་རེད། །



707
གླིང་རྗེས་ཕོ་འདྲེ་ཀླུ་བཙན་བཏུལ།
ང་འདྲ་ང་ངོ་མ་ཤེས་ན། །
ཨ་མ་གནམ་ནེ་དཀར་མོ་ཟེར། །
སྐྱེས་བུ་ཁྱེད་ཀྱི་ནེ་ནེ་ཡིན། ། །
མ་ཤེས་ལམ་སྟོན་བྱེད་མི་ཡིན། །
མ་གོ་འབོད་པ་རྒྱག་མི་ཡིན། །
གླུ་འདི་ཡི་གླུ་ངོ་མ་ཤེས་ན། །
ཨ་མའི་མགུར་གླུ་སིལ་མ་རེད། །
ད་ལོ་བདུད་ལུང་བྱང་ལ་བྱོན། ། །
ཕོ་འདྲེ་བདུད་ལ་ཐོད་མདའ་སྤྲད། །
རྣམ་ཤེས་མགོ་ལག་རྒྱལ་ལ་བསྟིམས། །
ཕན་བདེའི་མཛད་པར་ཀུན་གྱིས་བསྟོད། །
དེ་རིང་ཨ་མའི་མ་ལུ་ཁྱེད། །
ཕོ་འདྲེའི་རོ་གདུང་དུམ་བུར་གཏོང་། །
མགོ་བོ་ལག་པ་རྐང་པ་གསུམ། །
ཁྲག་དམར་མཚོ་འདམ་གཏིང་དུ་བཅུག །
མཚོ་ཁར་ཤིང་སྣའི་དར་འཆིང་རྒྱོབས། །
འབྲས་སུ་ཏ་རའི་གྲུབ་གནས་རྒྱོབས། །
འགྱུར་མེད་ཀླུ་མཁར་འོག་ཏུ་གནོན། །
གློ་བ་མཆིན་པ་གྲོད་པ་གསུམ། །
མདོ་གསུམ་ལམ་ཁར་དམེ་བ་རྒྱོབས། །
བྲག་སྲིན་རྡོ་ཆེན་འོག་ཏུ་བཅུག །
དུག་སྦྲུལ་ནག་པོའི་ཁ་འཆིང་རྒྱོབས། །
གཉའ་ཤིང་གསེར་གྱི་ཐམ་ཀས་གནོན། །



708
བདུད་གླིང་གཡུལ་འགྱེད། །
བདུད་ནག་ཁོག་ནག་སྙིང་ནག་དེ། །
བྱང་གི་མི་ལྤགས་ཐང་ཆེན་ཟུར། །
ས་དོང་རིམ་པ་དགུ་ཙམ་འདུས། །
བདུད་སྙིང་དོང་ཁའི་ནང་དུ་བཏབ། །
བྲག་རྡོ་ཕོང་བས་དོང་ཁ་གནོན། །
མཆོད་རྟེན་རིམ་པ་དགུ་བརྩེགས་བཞེངས། །
བཀའ་བསྒོས་དམ་དྲག་ནག་པོ་མཛོད། །
ཇི་སྲིད་བར་དུ་བདུད་རྒན་ཁོ། །
ལངས་རྒྱུ་མེད་ལེ་སྐྱེས་བུས་མཛོད། །
བདུད་འདུལ་རྟེན་འབྲེལ་གང་བཟང་ཡིན། །
ཨ་མའི་བློ་ཁ་བདེ་ལེ་རེད། །
བོད་ཁམས་འདུག་ཇུས་བཟང་ལེ་རེད། །
ལྷ་ཤཱཀྱའི་བསྟན་དོན་ཚུགས་ལེ་རེད། །
བདུད་སྡེའི་བསྟན་པ་ནུབ་ལེ་རེད། །
བདུད་ཡུལ་ཆོས་ལ་སྒྱུར་ལེ་རེད། །
སྐྱེས་བུའི་འགྲོ་དོན་གྲུབ་ལེ་རེད། །
གསོན་དང་སྐྱེས་བུ་རིན་པོ་ཆེ། །
མ་བཞུགས་གླིང་ལ་མྱུར་དུ་ཕེབས། །
འགྲོ་དོན་བཀྲ་ཤིས་དགྱེས་ལེ་ཡིན། །
བཞུགས་ཡུན་རིང་ན་བར་ཆད་ཡོང་། །
ལོ་གསུམ་མ་མཇལ་བདེ་མོར་མཛོད། །
གོ་ན་སྐྱེས་བུའི་ཐུགས་ལ་ཞོག །
མ་གོ་གླུ་ལ་སྐྱོར་རྒྱུ་མེད། །



གླིང་རྗེས་ཕོ་འདྲེ་ཀླུ་བཙན་བཏུལ།
709
ཅེས་ གླུ་མཇུག་རྫོགས་མ་ཉིད་དུ། ། མ་ གནམ་ན་འཇའ་ཡལ་ བ་ལྟར་་་་
ཕེབས་པ་དང༌། སེང་ཆེན་རྒྱལ་པོས་མ་ནེ་ནེའི་ལུང་བསྟན་ལ་མངོན་པར་
བསྟོད། ཕོ་འདྲེ་བདུད་ཀྱི་མགོ་ལག་རྐང་གསུམ་དང་གློ་མཆིན་གྲོད་གསུམ་
བདུད་སྙིང་བཅས་ཁག་སོ་སོར་བཟོས། འཕྲལ་མར་དོང་རིམ་པ་དགུ་འདུས་
ནས་ལུས་དུམ་བུ་ ཁག་ སོ་ སོ་བྱས་ནས་ དོང་དུ་བཅུག སྟེང་དུ་མཆོད་རྟེན་
བཞེངས། གསེར་ཐམ་རིན་ཆེན་འབར་བ་གནོན་ནས་ཆུ་ཁའི་བྱེ་མ་འབྲུ་ལ་མ་
འགྱུར་བ་དང༌། སྤང་ཁའི་རྡོ་ཕོང་གཡག་ལ་མ་འགྱུར་བར་དུ་དོང་སྡོད་ཅེས་
བཀའ་བསྒོས་དམ་བསྒྲགས་མཛད་པར་གདའོ། །
དེ་རྗེས་བྱང་ཁྲི་ཤོག་མེ་བཟའ་འབུམ་སྒྲོན་གྱིས། ཆུ་མིག་དར་ར་ཁ་དགུ་
ཟེར་བ་ནས་ཁྲུས་ཆུ་བླངས། མགོ་ལུས་ཐམས་ཅད་དག་པར་བཀྲུས། གོང་
མ་ལྷ་ཡི་ཁྲུས་ཆབ་ཀྱིས་གཙང་ཁྲུས་བྱས་པ་དང་། བྱང་མི་ལྤགས་ཐང་ལ་ཁ་
ཕྱོགས་ནས་མྱུར་བར་བྱོན་ནས་འབྲི་མ་ཐང་ལ། སེང་ཆེན་སྐྱེས་བུ་དོན་གྲུབ་ཀྱི་
ཞལ་མཇལ་བ་དང་། མེ་བཟས་སྐྱེས་བུར་གླུ་འདི་ལྟར་ཕུལ་ལོ། །
གླུ་ཨ་ལ་ཐ་ལ་ཐ་ལ་རེད། །
ཐ་ལ་མོ་གླུ་ཡི་ལེན་ལུགས་རེད། །
གླུ་ཐེངས་གསུམ་ངག་གི་འགུག་ལུགས་རེད། །
གཡུ་ལོ་བཀོད་པའི་ཞིང་ཁམས་ནས། །
མ་སྒྲོལ་མ་དཀར་མོ་ཚེ་ཡི་ལྷ། །
ཚེ་ཡི་ལྷ་མོ་འཇིགས་སྐྱོབ་མ། །
འཇིགས་པ་ཐམས་ཅད་ཁྱེད་ཀྱིས་སྐྱོབས། །
ཚེ་ཡི་བར་ཆད་ཁྱེད་ཀྱིས་བསལ། །
ནང་གི་དངོས་གྲུབ་ཁྱེད་ཀྱིས་སྩོལ། །
དེ་རིང་ལྷག་པར་ཐུགས་རྗེས་གཟིགས། །



710
བདུད་གླིང་གཡུལ་འགྱེད།
ང་ལ་བྱིན་རླབས་མ་ཆུང་མཛོད། །
ས་འདི་ས་ངོ་མ་ཤེས་ན། །
བྱང་མི་ལྤགས་ཐང་ཆེན་བར་མ་རེད། །
སྨན་ང་འདྲ་ང་ངོ་མ་ཤེས་ན། །
བྱང་ཁྲི་ཤོག་མེ་བཟའ་འབུམ་སྒྲོན་ཡིན། །
ཐབས་ཤེས་རབ་མུན་པ་རང་གསལ་ཡིན། །
བློ་རིག་པ་ནམ་མཁའ་སྒོ་ཕྱེ་ཡིན། །
གླིང་སེང་ཆེན་སྐྱེས་བུ་དོན་གྲུབ་མཁྱེན། །
མགོ་སྤྱི་གཙུག་སྟེང་ལ་ལྷ་ཁྱེད་བཀུར། །
ལུས་སྙིང་དཀར་དབུས་ན་ལྷ་ཁྱེད་བསྒོམས། །
ནམ་ཉིན་མཚན་མེད་པ་གསོལ་བ་འདེབས། །
སྐུ་སེང་ཆེན་མྱུར་དུ་མཇལ་བར་སྨོན། །
བདུད་ཀླུ་བཙན་གང་མྱུར་བསྒྲལ་བར་རེ། །
དཔེ་བཞག་ན་འདྲ་མ་འདི་འདྲ་གདའ། །
འབྲོང་བྲེ་སེར་སྤང་སྟོད་རྫ་རི་འགྲིམ། །
རྫ་རི་གཡའ་རི་སྤང་རི་གཤགས། །
ཤ་ཤེད་མོ་ལུས་ལ་རྒྱས་ནས་གདའ། །
མགོ་རུ་ཐུར་འཇིགས་པའི་རྟེན་འབྲེལ་འགྲིག །
ས་མོན་ཡུལ་འདུག་པའི་ཁུ་བྱུག་དེ། །
སྐད་དྲུག་འགྱུར་འཛམ་གླིང་ཀུན་ལ་གྲགས། །
དུས་ད་ལོ་སྙན་འགྱུར་བྱང་ལ་སྒྲོག །
བྱང་འབངས་མི་རྣ་བ་སྤྲོ་ལེ་རེད། །
མུན་པ་འཁྲིགས་པའི་བདུད་ཡུལ་ལ། །



གླིང་རྗེས་ཕོ་འདྲེ་ཀླུ་བཙན་བཏུལ།
711
ཉི་ཟེར་དེ་རིང་འཚེར་ནས་བྱུང་། །
ལོ་དགུ་མྱངས་པའི་མེ་བཟའ་ལ། ། །
དོན་འབྲས་དེ་རིང་སྨིན་ནས་བྱུང༌། །
དེ་རིང་གཟའ་སྐར་ཚེས་གྲངས་བཟང་། །
ཕོ་འདྲེ་ཕབ་པའི་རྟེན་འབྲེལ་བཟང༌། །
བདུད་སྡེ་ཆོས་ལ་སྒྱུར་ལེ་རེད། །
བདུད་འབངས་བདེ་ལ་བཀོད་ལེ་རེད། །
དེ་རིང་སྐྱེས་བུའི་གསེར་ཞལ་མཇལ། །
མེ་བཟའ་དགའ་སྐྱིད་འཛོམས་ལེ་རེད། །
ཤར་སེང་ཆེན་བླ་མ་གླིང་ལ་བཞུགས། །
ལྷོ་འཛམ་གླིང་དོན་ཆེན་ཐུགས་ལ་བཅངས། །
མགོ་ནག་དགྲ་འདྲེ་ཆམ་ལ་ཕབ། །
འགྲོ་དྲུག་སྣང་བ་སྐྱིད་ལེ་རེད། །
གཟིམ་ཆུང་བདེ་སྐྱིད་བར་མ་ལ། །
དགའ་སྐྱིད་འཛོམ་པའི་སྟོན་མོ་བཤམས། །
རྐང་བྲོ་གླུ་གཞས་ཅི་འདོད་རོལ། །
བློ་བདེ་དགའ་སྐྱིད་ངང་ལ་བཞུགས། །
བདུད་སྡེ་ཆོས་ལ་སྒྱུར་བའི་རྗེས། །
གླིང་རྗེ་འདི་གར་ཨེ་བཞུགས་ཞེ། །
ལ་ཆེན་མ་བཞུགས་བྱོན་གསུངས་ན། །
མེ་བཟའ་རང་དགར་སྡོད་ཐབས་མེད། །
སེང་ཆེན་དགོངས་པ་ཅི་འདྲ་ཡོད། །
མ་གསང་དྲང་པོ་གསུང་རོགས་གྱིས། །



712
བདུད་གླིང་གཡུལ་འགྱེད།
གླུ་མཐོལ་བ་བྱུང་ན་བཟོད་པ་བཞེས། །
ངག་འཆལ་བ་སོང་ན་མཐོལ་ལོ་བཤགས། །
ཞེས་གླུ་དེ་ལྟར་ཕུལ་བ་དང་། སྐྱེས་བུས་ གནས་ སྐབས་ཅི་ཡང་མ་་་་
གསུངས་པར་མེ་བཟའི་གཏམ་ལ་གཏམ་ལན་ཅི་འདྲ་ཞིག་བྱེད་དགོས་དགོངས་
པའི་སྐབས་བདུད་བློན་རུ་ཏྲ་དཔའ་བོ། དམུ་བདུད་འཇའ་སྣ་བསམ་གྲུབ་
གཙོས་ པའི་ བདུད་ བློན་ གྱིས་ གླིང༌ སྐྱེས་ བུར་ མགོ་ འབུལ་ ལུས་ འབུལ་ ཞུས།
རིན་ཆེན་རྒྱུ་དངོས་རྩིས་གྲངས་མེད་པ་གླིང་སྐྱེས་བུར་འབུལ་བ་ཞུས་པ་དང་།
སྨན་མེ་བཟའི་འདུན་པ་བཞིན་ལྕགས་མཁར་རྩེ་དགུའི་ཕོ་བྲང་དུ་ཞབས་སོན་
པའི་ཞལ་བཞེས་ནས་ཕེབས་ལམ་དུ་བཞུགས།
ཕྱི་ཉིན་གླིང་རྗེ་གེ་སར་རྒྱལ་པོ་དང་མེ་བཟའ་ལྷན་དུ་ལྕགས་མཁར་རྩེ་
དགུའི་ནང་བཅུད་ལ་ཕྱག་ཕེབས་པ་དང་། མེ་བཟའ་སྨན་གྱིས་ཇ་ཆང་འོ་ཕུད།
ཤ་མར་ཐུད་སོགས་ཞིམ་མངར་རོ་བཅུད་ལྡན་པའི་ཟས་སྣ་ཕུན་སུམ་ཚོགས་པ་
བཤམས་ནས་སྒོར་འཁྱིལ་ལེར་བཞུགས་པའི་སྐབས། བྱང་ཕྱི་པའི་ཨ་སྟག་ལྷ་
མོ་དང་། བློན་པོ་ཕྱིང་སྔོན། བྱང་ཁྲི་ཤོག་བུ་ཡི་འབྲུག་གྲགས་སོགས་གླིང་
སེང་ཆེན་སྐྱེས་བུ་དོན་གྲུབ་ཀྱི་ཞལ་མཇལ་ཞུ་བར་བཅར། ལྷག་པར་དུ་བྱང་ཁྲི་
ཤོག་བུ་ཡི་འབྲུག་གྲགས་ཀྱིས་རྒྱ་དར་དཀར་པོ་ཡུག་གཅིག་གིས་སྣེ་དྲངས་ནས་
གསེར་གྱི་སྒོར་མོ་བརྒྱ་ཙམ་དང་། རིགས་མི་འདྲའི་ནོར་བུ་ཆ་ལྔ་གསེར་གཞོང་
ནང་དུ་བསྒྲིགས་ནས་གླིང་སྐྱེས་བུར་སྐྱབས་གནས་ཞུ་བའི་གླུ་འདི་ལྟར་ཕུལ་་
ལོ། །
གླུ་ཨ་ལ་ཐ་ལ་ཐ་ལ་རེད། །
ཐ་ལ་མོ་གླུ་ཡི་ལེན་ལུགས་རེད། །
གླུ་ཐེངས་གསུམ་ངག་གི་འགུག་ལུགས་རེད། །
དུས་དེ་རིང་ལྷ་ཞིག་འབོད་ལེ་འདི། །



713
གླིང་རྗེས་ཕོ་འདྲེ་ཀླུ་བཙན་བཏུལ།
མཐོ་ནམ་མཁའ་ལྷ་ཡི་གནས་མཆོག་ནས། །
ལྷ་ཡར་མཁྱེན་ཚངས་པ་དཀར་པོ་འཚོས། །
བར་མཁྱེན་གཉན་ཆེན་སྐུ་ལྷས་གཟིགས། །
མར་མཁྱེན་ཀླུ་རྒྱལ་གཙུག་ནས་མཁྱེན། ། །
དཔའ་དགྲ་ལྷ་ཝེར་མས་ཁ་འཛིན་མཛོད། །
ས་འདི་ས་ངོ་མ་ཤེས་ན། ། །
ཡར་ཁམས་བྱང་མའི་རི་བརྒྱུད་ནས། །
བདུད་མཁར་ལྕགས་རི་རྩེ་དགུ་རེད། །
གཟིམ་ཆུང་བདེ་སྐྱིད་བར་མ་རེད། །
ཕོ་ང་འདྲ་ང་ངོ་མ་ཤེས་ན། ། །
བྱང་ཁྲི་ཤོག་བརྒྱ་ཡི་འགོ་འཛིན་ཡིན། །
གླིང་སེང་ཆེན་ཟེར་ལེ་སྔར་ནས་ཐོས། །
སྔ་དྲོ་གསོད་པའི་བཤན་པ་ཟེར། །
ཕྱི་དྲོ་འདྲེན་པའི་བླ་མ་ཟེར། །
གསུང་དེ་རིང་ཐོས་པ་བྱིན་རླབས་ཆེ། །
འོད་གཅིག་གིས་འཛམ་གླིང་མི་ཁྱབ་ཀྱང་། །
འོད་གཅིག་གིས་འཛམ་གླིང་གསལ་ལེ་དེ། །
གནམ་གྱི་ཁྲི་གདུགས་ཉི་མ་རེད། །
བློ་གཅིག་གིས་རྒྱལ་ཁམས་མ་ཤེས་ཀྱང༌། །
ཐུགས་གཅིག་གི་རྒྱལ་ཁམས་མཁྱེན་ལེ་དེ། །
འཛམ་གླིང་གེ་སར་རྒྱལ་པོ་རེད། །
འཛམ་གླིང་སེང་ཆེན་སྐྱེས་བུ་ཁྱེད། །
ཐུགས་ངལ་བར་མ་འཛེམས་བྱང་ལ་ཕེབས། །



714
བདུད་གླིང་གཡུལ་འགྱེད། །
དགུང་ལོ་ལྔ་གསུམ་བཅོ་ལྔའི་ཐོག །
ཕོ་འདྲེ་བདུད་ལ་ཐོད་མདའ་སྤྲད། །
བདུད་སྡེ་ཆོས་ལ་སྒྱུར་འདོད་རེད། །
ལས་དེ་ལས་བཟང་བ་ཅི་ལ་ཡོད། །
བདུད་མི་བདེ་ལ་འགོད་འདོད་རེད། །
བྱང་སྡེ་ཁྲི་སྐོར་བཅོ་བརྒྱད་ནང་། ། །
དམག་དཔོན་ལས་དམག་རྩིས་གྲངས་མེད། །
དེ་རིང་ཐམས་ཅད་སྐྱེས་བུར་འབུལ། །
ཞུ་མ་ནུས་རྒྱ་དར་བརྒྱུད་ནས་ཞུ། །
ཚེ་འདི་ཡི་སྐྱབས་གནས་ཁྱེད་ལ་ཞུ། །
ཞུ་རྟེན་གསེར་སྒོར་བརྒྱ་ཚན་གཅིག ། །
ཀེ་ཀེ་རུ་ཡི་ནོར་བུ་གཉིས། །
རྡོ་རྗེ་ཕ་ལམ་ནོར་བུ་གསུམ། །
དགའ་བ་གཡས་འཁྱིལ་ནོར་བུ་སོགས། །
ནོར་སྣ་མི་གཅིག་ནོར་རིགས་ལྔ། །
དེ་རིང་སྐྱེས་བུ་ཁྱེད་ལ་འབུལ། །
བྱིན་རླབས་མ་ཆུང་ཐུགས་རྗེས་གཟིགས། །
འདྲེན་དོན་སེང་ཆེན་བླ་མས་མཛོད། །
ཅེས་ཞུ་བའི་གླུ་དེ་ལྟར་ཕུལ་བ་དང༌། གཡས་གྲལ་གྲལ་གྱི་གྲལ་འགོ་ནས།
བྱང་ཁྲི་ཤོག་མེ་བཟའ་འབུམ་སྒྲོན་གྱིས་ཡར་ལངས་ནས་འཛུམ་འཚེར། སྤྱན་
འཁྱུག གོམ་སྟབས་གར་འགྱུར་གྱིས་ན་རེ། གླིང་རྗེ་སྟོབས་ཀྱི་རྒྱལ་པོས་བྱང་
བདུད་ཕོ་འདྲེར་ཐོད་མདའ་སྤྲད་ནས་ཆམ་ལ་ཕབ། རྟེན་འབྲེལ་ཤིན་ཏུ་་
བཟང༌། ད་ངེད་ཚོ་ཞག་བཅུ་གསུམ་རིང་དགའ་སྐྱིད་ཀྱི་སྟོན་མོ་གཏོང་རྒྱུ་ཡིན་



གླིང་རྗེས་ཕོ་འདྲེ་ཀླུ་བཙན་བཏུལ།
715
པས་ཚང་མས་དགའ་དགའ་སྐྱིད་སྐྱིད་བྱེད་དགོས། ལས་གཞན་ ཅི་དགའ་
རིམ་བཞིན་བལྟས་ཆོག་ཅེས་བཤད་པ་དང་། འདུ་ རར་འཛོམས་པའི་མི་་་
རྣམས་ཀྱིས་སྙན་པའི་གླུ་ལེན། གཡེར་བའི་བྲོ་འཁྲབ། དགའ་བའི་ཤ་ཆང་
ལ་ཅི་དགར་རོལ་བའི་མུར་ས་གཞི་ཆེན་པོ་རིམ་བཞིན་གོས་ཀྱིས་བཀབ། མི་
རྣམས་རང་རང་གི་མལ་དུ་འཇུག་ པར་བྲེལ་བའི་སྐབས། སྨན་མེ་བཟའི་
བསམ་པར་གླིང་རྗེ་གེ་སར་རྒྱལ་པོ་གནས་སྐབས་མ་གཏོགས་བཞུགས་འདོད་
མེད་པས། གླིང་དཀར་སྟོད་དང་སྨན་སེང་ལྕམ་འབྲུག་མོ་གཏིང་བརྗེད་འགྲོ་
བའི་ ཐབས་ ཤེས་ བྱེད་ དགོས་ བསམ་ ནས་ བདུད་ མོ་ སྣ་ ཆར་ གྲོས་ ཤིག་ བྱས།
བདུད་མོ་སྣ་ཆས་རྫས་སྣ་ཚོགས་ཀྱིས་བཙོས་པའི་མུན་འཐོམ་རིལ་བུ་ཁུག་གང་
སྤྲད་ནས་རིལ་བུ་འདི་གླིང་རྗེའི་ཞལ་ལ་ཡང་ཡང་ཕུལ་ན་མེ་བཟའ་ཁྱེད་ཀྱི་རེ་
འདོད་ལྟར་ཡོང་ཞེས་བཤད་པ་དང༌། མེ་བཟའ་དགའ་ནས་མྱུར་དུ་འདུ་རའི་
གསེར་ལྕོག་གི་སྟེང་ནས་རྡུལ་གྱི་ཞལ་དཀར་བླངས། བདུད་རྩི་ཆང་གང་་་
བཀང་། ནང་དུ་མུན་འཐོམ་རིལ་བུ་བཏབ་ནས་གླིང་རྗེའི་གཟིམ་འགྲམ་དུ་
བཅར། ཞལ་གྱི་འཛུམ་མདངས་གཡེར། མིག་གི་མདའ་མོ་འཕེན། མོར་
འདབ་ཀྱིས་ཞལ་དཀར་མཐོན་པོར་བཏེགས། སྙན་པའི་གླུ་ཡིས་སྣེ་དྲངས་
ནས་གཟིམ་ཆང་འབུལ་བའི་གླུ་འདི་ཕུལ་ལོ། །
གླུ་ཨ་ལ་ཐ་ལ་ཐ་ལ་རེད། །
ཐ་ལ་མོ་གླུ་ཡི་ལེན་ལུགས་རེད། །
གླུ་ཐེངས་གསུམ་ངག་གི་འགུག་ལུགས་རེད། །
དུས་དེ་རིང་ལྷ་ཞིག་འབོད་ལེ་འདི། །
གླུ་རྒྱབ་རྟེན་མ་དང་མཁའ་འགྲོ་འཚོས། །
མཁྱེན་གཟིགས་བུ་མོའི་ཁ་འཛིན་མཛོད། །
ས་འདི་ཡི་ས་ངོ་མ་ཤེས་ན། །



716
བདུད་གླིང་གཡུལ་འགྱེད།
ཡར་ཁམས་ལྕགས་རི་རྩེ་དགུ་རེད། །
རིན་ཆེན་འབར་བའི་གཟིམ་ཁྲིའི་སྟེང་། །
གླིང་རྗེ་གེ་སར་སྐྱེས་བུ་མཁྱེན། །
མཐོ་སྲིད་པའི་རྩེ་མོ་མན་ཆོད་གཅིག ། །
དམའ་དམྱལ་ཁམས་བཅོ་བརྒྱད་ཡན་ཆོད་གཉིས། །
ཁྱེད་གྲགས་པ་ཆེ་བའི་དགྲ་འདུལ་རེད། །
དགུང་ལོ་ལྔ་གསུམ་བཅོ་ལྔར་སོན། །
ཕོ་ལོ་ལྔ་གསུམ་བཅོ་ལྔའི་ཐོག །
ཡུལ་མོ་གྲུ་ཡི་བདེ་སྡུག་ཤེས། །
རྒྱ་སྡེ་ཁྲོམ་པའི་འདུག་ཇུས་གཉེར། །
མོ་ལོ་ལྔ་གསུམ་བཅོ་ལྔའི་ཐོག །
དཀར་འོ་མའི་དྲོད་ཚད་ཐིག་ལེ་རེད། །
འོ་སྲུབ་མར་དཀར་འདོན་པར་བརྩོན། །
ང་འདྲ་རྩ་བ་བཤད་པས་ན། །
བྱང་ཁྲི་ཤོག་མེ་བཟའ་འབུམ་སྒྲོན་ཡིན། །
ཡར་ཁམས་བྱང་ལ་གྱུར་ལེ་རེད། །
ད་ལོ་མོ་ལོ་བཅོ་བརྒྱད་ཡིན། །
རྗེ་སངས་རྒྱས་ཁྱེད་ཀྱི་ཇ་མ་ཡིན། །
གསོན་དང་ཞུ་རྒྱུ་འགའ་རེ་གདའ། །
སེང་ཆེན་ནོར་བུ་དགྲ་འདུལ་ཁྱེད། །
སྐུ་འོ་བརྒྱལ་ཆེ་ཡང་བྱང་ལ་བྱོན། །
བྱང་ཐེའུ་རང་སུམ་བརྒྱ་དྲུག་ཅུ་གཅིག །
མཁར་སྒོ་སྲུང་ཕྱི་ནང་བར་གསུམ་གཉིས། །



717
གླིང་རྗེས་ཕོ་འདྲེ་ཀླུ་བཙན་བཏུལ།
གཡོ་འཕྲུལ་འདྲེ་མོ་སྤུན་མོ་གསུམ། །
ཆམ་ལ་ཕབ་ནས་དམ་ལ་བཏགས། །
དགུང་གྲགས་ཕོ་འདྲེ་ཀླུ་བཙན་ལ། །
ཐོད་མདའ་སྤྲད་ནས་རྣམ་ཤེས་སྤར། །
མཛད་པ་ཉི་མ་བརྒྱ་ཤར་རེད། །
ལྷོ་གླིང་མི་ཡིས་ཤེས་ལེ་རེད། །
སྐྱེས་བུ་བཀའ་དྲིན་ཆེ་ལེ་རེད། །
དབུ་ནག་མི་ཡིས་བསྟོད་པ་འབུལ། །
ཡིན་ཀྱང་དེ་རིང་གཏམ་ཞིག་ཡོད། །
སེང་ཆེན་མོ་བཞུགས་བྱོན་ཟེར་ན། །
བདུད་སྡེ་ཆོས་ལ་སུ་ཡིས་བསྒྱུར། །
བདུད་མི་བདེ་ལ་སུ་ཡིས་འགོད། །
ཕོ་འདྲེར་ཐོད་མདའ་སྤྲད་ན་ཡང་། །
སྐྱེ་དགུའི་འགྲོ་དོན་ཨེ་འགྲུབ་ཞེ། །
དཔེ་བཞག་ན་འདྲ་མ་ཨེ་འདྲ་ཡོད། །
ལས་ཀྱི་འགོ་མོ་བཟང་ལེ་རེད། ། །
མཇུག་འབྲས་མེད་ན་སྟོང་པ་རེད། །
ལོ་ཡག་རྩ་བ་ཚུགས་པ་བཟང་། །
འབྲས་མེད་སོག་མ་བཟང་པོ་མིན། །
རེད་གདའ་ཨེ་དགོངས་གེ་སར་དཔོན། །
སྐྱེས་བུས་དགོངས་པ་ཞིབ་པར་མཛོད། །
བདུད་རྩི་ཆང་གི་སྙིང་ཁུ་འདི། །
ཐེངས་གསུམ་བཞེས་དང་སྐུ་གཉིད་སྤྲོ། །



718
བདུད་གླིང་གཡུལ་འགྱེད།
ཕྱི་ཉིན་ནམ་ཁ་སྐུ་གཟུགས་བདེ། །
སྟོང་ཉིད་འཁོར་བའི་རང་བཞིན་ཡིན། །
ཞེས་གླུ་མཇུག་རྫོགས་ནས་རྫུལ་ཞལ་ནང་གི་ཆང་སྐྱེས་བུར་དྲངས་པ་དང་།
སྐྱེས་བུའི་ཐུགས་ལ་ཅུང་མ་བབས་རུང་། མེ་བཟས་བསྐུལ་མ་ཡང་ཡང་བྱས་
པས་གླིང་རྗེ་ཐབས་མེད། འདི་ལས་མི་འཐུང་གསུང་བཞིན་ཧུབ་འཐུང་་་་
གནང་བ་དང་། བཟི་བའམ་ན་བ་ཅི་ཡིན་མ་ཤེས་པར་ལྐུགས་ལྡིབ་གྱི་ཚུལ་དུ་
སོང༌། ཕྱི་ཉིན་ནམ་ལངས་པ་དང་། དགའ་སྐྱིད་ཀྱི་སྟོན་མོར་རིམ་བཞིན་
འཛོམས། གླིང་རྗེ་གེ་སར་རྒྱལ་པོ་ནི་དགོང་མོ་གཅིག་ལ་ལྐུགས་པ་འདྲ་བར་
སོང་ནས་ཞལ་མཆུ་འཛར། ལྐུགས་བརྡ་དང་ལྐུགས་ལབ་ཅི་ཡང་བྱེད། གླིང་
སྤྱི་ཇུས་ཀྱི་འགྲོ་དོན་ ཕར་བཞག སྒོས་སུ་རང་གི་ཡབ་ཡུམ་དང་། སྨན་་
འབྲུག་མོ་སོགས་ཚང་མ་གཏིང་བརྗེད་དུ་སོང་ནས་བདུད་མཁར་དུ་ལུས་པར་
གདའོ། ། ། །



719
མཆན་འགྲེལ།
ཀྱི་བདུད། དེ་ལའང་གཟུགས་ཅན་གྱི་བདུད་དང་གཟུགས་མེད་ཀྱི་
བདུད་གཉིས་ལས། སྤྱིར་བདུད་ཐམས་ཅད་སེམས་ཅན་གཞན་ལ་འཚེ་ཞིང་
དགེ་བའི་ལས་ལ་བར་ཆད་བྱེད་པ་འདྲ་ཞིང་། གཟུགས་མེད་བདུད་ནི་འདོད་
ལྷ་རིགས་དྲུག་གི་ནང་གསེས་ཤིག་སྟེ། ཉོན་མོངས་པའི་བདུད་དང་། ཕུང་
པོའི་བདུད། འཆི་བདག་གི་བདུད། ལྷའི་བུའི་བདུད་བཅས་བདུད་ཀྱི་་་
རིགས་བཞི་དང་། བདུད་ཀྱི་དགའ་མ། བདུད་ཀྱི་དམག་དཔུང་བཅས་ཡོད་
པར་བཤད། །
སྐྱེར་མདའ། སྤྱིར་ན་དཔུང་རོགས་དང་ཟླ་བོ་ལྟ་བུའི་དོན་ལ་བྱ་
རུང༌། འདིར་བསྟན་བྱའི་དོན་གྱི་སྙིང་པོ་ནི། དང་པོ་གང་ཞིག་གཡུལ་ལ་
འཐབ་པའི་གཞི་བརྩམས་པ་ལ། ཕམ་པར་དོགས་ཏེ་རྗེས་ནས་དཔུང་རོགས་
མངགས་པའི་དོན་ལ་བྱའོ། །
3འདྲེ། མི་ལ་འཚེ་བའི་གནོད་བྱེད་བྱེ་བྲག་ཅིག་སྟེ། ཕོ་འདྲེ་དང་
མོ་འདྲེས་མི་ལ་གནོད་འཚེ་གཏོང་བ་དང༌། མིའི་ཁོག་པར་ཞུགས་དུས་འདྲེ་
ཞུགས་ཡུལ་གྱི་མི་དེའི་ སྣང་བ་གཞན་དབང་དུ་གྱུར་ཏེ། གང་ཞུགས་པའི་་
འདྲེའི་བསམ་བློ་དང་བྱ་སྤྱོད་ཐམས་ཅད་བཤད་པ་ཞིག་ཡིན་པ་དང་། གཞན་
ཡང་མཚེར་ཤུལ་དང་ཡུལ་ཤུལ། ཐང་སྟོང་སོགས་སུ་མཚན་མོར་འདྲེ་སྒར་



720
བདུད་གླིང་གཡུལ་འགྱེད།
ཞེས་འགྲུལ་པ་དང་ཡང་ན་ཚོང་པའི་སྒར་ཆེན་བཏབ་པ་ལྟར་མངོན་སུམ་མཐོང་
རྒྱུ་ཡོད་པ་དང༌། འདྲེ་དམག་ཀྱང་ཡོད་པར་གྲགས་རུང༌། ཕྱིས་སུ་ཕྱི་ངོས་
ནས་བཟང་རྫུ་བྱེད་ཀྱང་ལྐོག་ནས་གཡོ་སྒྱུ་ཁྲམ་གསུམ་བྱེད་མཁན་མི་ངན་རྣམས་
ཀྱི་དཔེ་ལ་འཇུག་པ་མང་།
(4)བཙན། བཙན་ནི་མི་མ་ཡིན་གྱི་རིགས་གདུག་རྩུབ་ཅན་ཞིག་སྟེ། བཙན་
རྒོད་འབར་བ་ནག་པོ་ཞེས་མི་ནག་རྟ་ནག་ལག་ཏུ་བཙན་མདུང་དང་བཙན་
ཞགས་བཟུང་བ། བསེ་ཁྲབ་དང་བསེ་རྨོག་གྱོན་ཞིང་། སྡང་མིག་དགྲ་ལ་
བལྟ་ཞིང་མཆེ་བ་གཙིགས། བཙན་དམག་བྱེ་བ་དུང་ཕྱུར་ལ་སོགས་དངོས་
མེད་ཀྱི་དམག་དཔུང་ཁྲིད་དེ་འགྲོ་བ་ལ། བཙན་རྒྱུ་བའི་ལམ་ཡོད་པར་བཤད་
ཅིང༌། གལ་ཏེ་ཁང་པ་སོགས་ཀྱིས་བཙན་ལམ་བཀག་ན། བཙན་མདའ་
ཕོག་པ་སོགས་བཙན་གྱི་གནོད་པ་འོངས་པས་གནས་དེར་བཙན་བཟློག་དང་
བཙན་མཆོད་བྱེད་སྲོལ་ཡོད། གཞན་ཡང་རོང་བཙན་ཁ་བ་དཀར་པོ་ལ་་
སོགས་པའི་གནས་རི་འགའ་དང་ལྗོན་ཤིང་ལ་ལར་ཡང་བཙན་ཡོད་པ་རྒྱུ་མཚན་
དུ་བྱས་ནས་ཁོར་ཡུག་སྲུང་སྐྱོབ་བྱེད་པའི་སྲོལ་བཟང་གནའ་བོའི་དུས་ནས་བོད་
ལ་དར་ཡོད། །
6ཟི་མ། ཟི་མའམ་ཟི་རོང་ཞེས་པ་ནི་གླིང་དང་ཟི་གླིང་བར་ན་མཆིས་
པའི་ལུང་པ་ས་ཤིན་ ཏུ་བཙན་པ་ཞིག་ཡིན་སྐད་འདུག་ཀྱང་། དེ་འབྲེལ་གྱི་
དཔྱད་གཞིའི་ཡིག་ཆ་དཀོན་པའི་དབང་གིས་ད་ལྟ་འདི་ན་ཡོད་ཅེས་ཁོ་བོས་
དམིགས་འཛུགས་བྱེད་དཀའ་བས་བཟོད་གྱུར་ཅིག འོན་ཀྱང་ཡུལ་དེ་ནི་ས་
བཙན་པའི་དབང་གིས་ཇག་པ་སྡོད་ས་ལྟ་བུར་སྣང་བ་མ་ཟད། ཇོ་རུ་སྐུ་ན་ཕྲ་
བའི་དུས་སུ་དེ་ནས་རྟ་དྲངས་ཏེ་གླིང་ལ་རྟ་གཡང་གི་ཐོག་མ་ཕབ་པར་གཞིགས་



721
མཆན་འགྲེལ།
ན། དེར་རྟ་ཡི་ཐོན་ཁུངས་ལེགས་ལ་གླིང་དང་ཅུང་ཐག་ཉེ་བའི་ས་ཆ་ཞིག་
ཡིན་པར་སྣང༌། །
ཡུལ་དེའི་བདག་པོར་གྱུར་པ་ནི་གདུག་པ་སྤུན་བདུན་དང་མི་ཉག་གཡུ་རྩེ་
རྒྱལ་པོ་ཡིན།
6གདོན། མི་མིན་གདོན་འདྲེའམ་གདུག་འདྲེ་སྟེ། མིའི་ཁོག་པར་
ཞུགས་པའམ། ཡང་ན་ནད་དང་རྐྱེན་ངན་སྣ་ཚོགས་གཏོང་བའི་རིགས་ཤིག་
སྟེ། བྱིས་པའི་གདོན་ཆེན་བཅོ་ལྔ་ནི། 《 སྟོང་ཆེན་རབ་འབྱམས་》ལས།
འཇམ་པ་པོ་ནི་བ་གླང་གཟུགས། །རི་དྭགས་རྒྱལ་པོ་རི་དྭགས་གཟུགས། ། སྐེམ་
བྱེད་པ་ནི་གཞོན་ནུ་གཟུགས། །རྗེད་བྱེད་པ་ནི་ཝ་འདྲའོ། ། ཁུ་ཚུར་ཅན་ནི་བྱ་
རོག་གཟུགས། །མ་མོ་མི་ཡི་གཟུགས་སུ་སྣང་། ། ཛ་མི་ཀ་ནི་རྟ་ཡི་གཟུགས། །
འདོད་པ་ཅན་ནི་རྡོ་རྗེ་གཟུགས། ། ནམ་གྲུ་ཁྱི་ཡི་གཟུགས་སུ་སྣང༌། །སྲུལ་བོ་
ཕག་གི་གཟུགས་སུ་སྣང་། །མ་དགའ་བྱེད་པ་བྱི་ལའི་གཟུགས། །བྱ་ནི་འདབ་
ཆགས་བྱ་ཡི་གཟུགས། ། གཉའ་ལག་ཅན་ནི་བྱ་གག་གཟུགས། །བཞིན་བརྒྱུད་
པ་ནི་འུག་པའི་གཟུགས། །མིག་འཕྱང་པོ་ནི་ཕ་ཝང་གཟུགས། །ཞེས་འབྱུང་བ་
ལྟར་དང་། ད་རུང་ སྟེང་གདོན་དང༌། བར་གྱི་གདོན་དང༌། འོག་གི་་
གདོན་དང༌། ཕོ་གདོན། མོ་གདོན་ལ་སོགས་ཤིན་ཏུ་མང་།
)གདུག་པ་སྤུན་བདུན། སྲིན་མོའི་རྒྱུད་ལས་འཕེལ་བའི་བདུད་མོ་
ཡིད་འཕྲོག་དབང་བྱེད་མ་ལ་སྐྱེས་པའི་ཤར་གྱི་བདུད་བདུན་ལ་བྱ་སྟེ། དེ་ཡང་
སྔོན་པོ་ཀླུ་མགོན་དང༌། ནག་པོ་སྟོང་བདུད་ལན་མེད། དམར་པོ་བཙན་སྐྱ་
འབུམ་ཐུབ། ལྗང་གུ་ཤེད་ཆེན་ཡ་མེད། སེར་པོ་མི་རྒོད་ཡ་མེད། དཀར་
པོ་ཤེལ་གྱི་ལག་རིང༌། ཐ་ཆུང་བུ་མོ་ཁྲག་རལ་མ་བཅས་ལ་བྱའོ། །



722
བདུད་གླིང་གཡུལ་འགྱེད། །
8གཤིན་རྗེ། གཤིན་པོ་ཀུན་གྱི་རྗེ་བོ་སྟེ། དམྱལ་བའི་ལས་མཁན་
རྣམས་དང༌། གཤིན་རྗེ་ཕོ་མོ། འཆི་བདག་གཤིན་རྗེ། གཤིན་རྗེ་ཆོས་ཀྱི་
རྒྱལ་པོ་ཐམས་ཅད་དེར་གཏོགས་ཤིང་ལས་སུ་གཤིན་རྗེའི་ཁྲམ་ལ་བཏབ་ཅེས་
གསོན་པོ་ལ་འཆི་བའི་བརྡ་གཏོང་བ་དང༌། མིའི་ཚེ་སྲོག་འཕྲོག་པ། གཤིན་
པོ་གཤིན་ཡུལ་དུ་སླེབས་ཚེ་དགེ་སྡིག་གི་ཤན་འབྱེད་པ། སྡིག་ཅན་དམྱལ་བར་
སྐྱེས་པར་ཚ་དམྱལ་དང་གྲང་དམྱལ་ལ་སོགས་དམྱལ་ཁམས་བཅོ་བརྒྱད་དུ་
མནར་གཅོད་ཀྱི་ལས་བྱེད་པ་སོགས་ལ་སྙིང་རྗེ་སྤུ་རྩེ་ཙམ་ཡང་མེད་པའི་རིགས་
ཤིག་ཡིན་པར་གྲགས།
9མི་ཉག་གཡུ་རྩེ་རྒྱལ་པོ། འདིར་བརྗོད་པའི་མི་ཉག་གཡུ་རྩེ་རྒྱལ་པོ་
ནི་གདུག་པ་སྤུན་བདུན་གྱི་རྒྱལ་པོ་ལ་བྱ་སྟེ། དེ་ཡང་《གདུག་པ་སྤུན་བདུན་》
ཞེས་པའི་སྒྲུང་དཔེ་ལྟར་ན། དེས་མི་ཉག་ཡུལ་ལྗོངས་རྒྱལ་ས་འཛིན་པའི་དུས།
སྤུན་ཟླ་ལྷའི་རྣམ་འཕྲུལ་མེ་སྟག་ཆོས་ཀྱི་དབང་ཕྱུག་དང་སྤྱོད་པ་མ་མཚུངས་པས་
དཀར་ཕྱོགས་ལྷས་བློ་ཁ་བསྒྱུར་ཏེ་ཧོར་བདུད་གུར་དཀར་དང༌། བྱང་བདུད་
ཀླུ་བཙན་སོགས་ལ་བོད་ལྗོངས་དབང་དུ་བསྒྱུར་ཐབས་བཀའ་གྲོས་ལ་བརྩོན་
བསམ་ནས་རང་གཡོག་བཅུ་གསུམ་ཁྲིད། གསེར་དངུལ་ནོར་བུའི་རིགས་དང་
དར་གཟབ་སོགས་དྲེལ་རྒྱབ་ལྔ་བཅུ་བཀལ་ཏེ་ཟི་ཆིམ་གླིང་ནས་བརྒྱུད་དེ་ཟི་རོང་
ལ་སླེབས་སྐབས་ཐ་ཆུང་བུ་མོ་ཁྲག་རལ་མ་དང་འཕྲད་ནས་རྩལ་འགྲན་གླུ་ལེན་
སོགས་བྱས་མཐར་ ཕན་ཚུན་གཉིས་ཀ་མགུ་ སྟེ་ཉམས་པ་བདུད་ཀྱི་རྒྱལ་པོར་
མངའ་གསོལ། ཁྲག་རལ་མས་བཙུན་མོ་བྱས། བྲག་དམར་ལྷ་སྲིན་འདྲ་བའི་
ཕུག་པའི་ནང་ལོགས་སུ་བདུད་མཁར་འཇིགས་སུ་རུང་བ་བརྩེགས་ནས་གཡུ་
རྩེའི་རྒྱལ་ས་ཞེས་མིང་བཏགས་པ་དང་ལྷན། ཕོ་བྲང་གི་ཕྱི་རོལ་བྲག་རྩར་དུག་



མཆན་འགྲེལ།
723
མཚོ་ཞིག་འཁྱིལ་བ་དེ་ལ་ལྷན་ཅིག་ལྷ་བདུད་ཀྱི་བླ་གནས་ཆགས། བདུད་སྡེ་
སྟོང་སྐོར་གཅིག་ཆགས། ཨར་ཇག་གི་ གཙོ་འཛིན་བྱས་ཏེ་དགེ་བ་ཁྱད་དུ་་
བསད་དེ་ཁྲ་མོ་གླིང་དུ་ཇག་བཅོམ་ཐེངས་མང་བྱེད་མྱོང་མཁན་ཞིག་ཡིན་པར་
གྲགས། གང་ལྟར་ཡང་མི་ཉག་གཡུ་རྩེ་རྒྱལ་པོ་ཞེས་པ་ནི། མི་སྔོན་གོ་མཚོན་
སྔོན་པོ། གཡུ་ཡི་རལ་པ་ཉི་ལེ། མཐིང་གི་སྨ་ར་ཁྱུགས་སེ། ལུས་བོང་ཆེ་
ཐང་ ཤིང་ཙམ་ལ། དུག་གི་རླངས་པ་འཐུལ། རྟ་ནག་འབྲོང་དུར་རླུང་་་
གཤོག་ལ། སྲིན་པོ་ཕོ་མོའི་ཐོད་སྒྲ་བཙུགས། སྲིན་ལྤགས་གསར་རྙིང་གི་
ནང་གཟར། གོང་ཐག་གློ་ནག་སྦྲུལ་སྔོན་ལ་བྱས་པའི་གོང་དུ་ས་གཞི་ཡོམ་ཡོམ་
ཤིག་ཤིག་བྱས་ཏེ་བསྐྱོད་པ་ཞིག་ཡོད་སྐད་འདུག
d@སྡེ་བརྒྱད། ཡོངས་གྲགས་སུ་ལྷ་སྲིན་སྡེ་བརྒྱད་ཅེས་བརྗོད་པར་བྱ་
སྟེ། བདེ་མཆོག་ཕྱོགས་གཏོར་སྐབས་ སུ་བཤད་པའི་ལྷ་སྲིན་སྡེ་བརྒྱད་ནི་་་
གནོད་སྦྱིན་དང༌། སྲིན་པོ། འབྱུང་པོ། ཡི་དྭགས། ཤ་ཟ། སྨྱོ་བྱེད།
རྗེད་བྱེད། མ་མོ་མཁའ་འགྲོ་བཅས་ལ་ཟེར་ཞིང་། 《གཤིན་རྗེ་གཤེད་ཀྱི་
རྒྱུད་»ལས། གཤིན་རྗེ་དང་། མ་མོ། སྲིན་པོ། གནོད་སྦྱིན། མིའམ་
ཅི། ས་བདག བཙན། བདུད་དང་བཅས་སྡེ་བརྒྱད་དུ་བགྲངས་ཤིང་།
གསང་ སྔགས་ རྙིང༌ མ་ བའི་ རིང༌ ལུགས་ སུ་ གཤིན་ རྗེ། མ་ མོ། བདུད།
བཙན། རྒྱལ་པོ། ཀླུ། གནོད་སྦྱིན། གཟའ་བཅས་ལྷ་སྲིན་སྡེ་བརྒྱད་ལ་
བརྩི་ བ་ དང༌། གཞན་ཡང་། ལྷ་དང༌། ཀླུ། གནོད་སྦྱིན། དྲི་ཟ།
ལྷ་མིན། ནམ་ལྡིང་། མིའམ་ཅི། ལྟོ་འཕྱེ་ཆེན་པོ་བཅས་ལྷ་སྲིན་སྡེ་བརྒྱད་
ལ་བརྩི་བ་གང་ཡང་ཡོད།
0ཀླུ།
སྤྱིར་ན་བོད་ཀྱི་རིག་གཞུང་ལས་བཤད་པའི་ཀླུ་ནི་རྒྱ་མཚོར་



724
བདུད་གླིང་གཡུལ་འགྱེད།
གནས་པའི་ཁོག་སྟོད་མི་ལ་ཁོག་སྨད་སྦྲུལ་གྱི་མཇུག་མ་ཅན། མགོ་ལ་སྦྲུལ་གྱི་
གདེངས་ཀ་དང་ནོར་བུས་བརྒྱན་པ། དར་དང་རིན་པོ་ཆེའི་རྒྱུན་གྱིས་ཡོངས་
སུ་ཕྱུག་པ་ཞིག་ལ་ཟེར། དེ་ལའང་ནོར་རྒྱས་དང་། པད་མ། སྟོབས་རྒྱུ།
འཇོག་པོ། པདྨ་ཆེན་པོ། དུང་སྐྱོང་། རིགས་ལྡན། མཐའ་ཡས་ལ་་
སོགས་ཀླུ་ཆེན་ཁག་བརྒྱད་ཙམ་ཡོད་པ་མ་ཟད། ད་དུང་ཀླུ་ཕྲན་སོགས་གོང་གི་
ཀླུ་ཆེན་ནམ་ཀླུ་རྒྱལ་རྣམས་ལས་བྱུང་བའི་རིགས་དང༌། ཀླུ་གཉན་དང་ཀླུ་
བཙན་ཏེ། མི་ལ་མཛེ་ནད་སོགས་གཏོང་བའི་ཀླུ་གདུག་རྩུབ་ཅན་གྱི་རིགས་
ཀྱང་ཡོད་པར་གསུངས།
02ཐེའུ་རང་། དེ་ཡང་ཐོག་མར་ཐེའུ་བྲང་ཞེས་འབྲི་བ་ལ་ཕྱིས་སུ་ཡེ་
གེའི་གཟུགས་རིམ་པས་གྱུར་ནས་ཐེའུ་རང་ཞེས་འབྲི་བའི་སྲོལ་བྱུང་བར་གྲགས།
གང་ལྟར་ཡང་དེ་ནི་མཁའ་ལ་རྒྱུ་བའི་འབྱུང་པོའི་རིགས་ཤིག་སྟེ། དེའི་
རིགས་ལས་སྟོབས་དང་རྫུ་འཕྲུལ་ཆེ་བ་ནི་དམ་ཅན་རྡོ་རྗེ་ལེགས་པ་སྟེ། གསང་
སྔགས་ཀྱི་སྲུང་མ་ཆེན་པོ། འབྲེལ་བ་བོན་ལ་སྔ་ཞིང་ཐ་ཚིག་ཆོས་ལ་གནས་
པས། བན་བོན་ཡོངས་ཀྱི་སྲུང་མ། རྒྱ་བོད་ཀུན་གྱི་གཏེར་བདག གནམ་
ས་ཕྱོད་ཀྱི་བདག་པོ། མ་ངེས་པའི་རྫུ་འཕྲུལ་ཅིར་ཡང་སྟོན་པར་མཛད་པ་
སོགས་ ཏེ། དེའི་ འཁོར་ དམ་ ཅན་ མགར་ བ་ ནག་པོ། མོན་ པ་ སེར་སྐྱ།
མཆེད་འཁོར་སུམ་བརྒྱ་དྲུག་ཅུས་བསྐོར་བ་ཐམས་ཅད་ཅད་ཀྱང་ཕལ་ཆེ་བ་ཐེའུ་
རང་གི་རིགས་ཡིན་པར་བཤད།
གཞན་ཡང་དམངས་ཁྲོད་ཀྱི་ངག་རྒྱུན་ལ། ཆུ་ལ་གཙོག་པའི་རིགས་
བསྒྱུར་ན། རང་ལ་ཐེའུ་རང་གིས་གནོད་པ་གཏོང་བ་མང་ཞེས་ཤོད་སྲོལ་ཡོད།
རྒྱུ་མཚན་དེའི་དབང་གིས་བོད་པ་མང་ཆེ་བས་རྒྱུག་ཆུ་དང་ཆུ་མིག་གི་མདུན་དུ་
བསང་བཏང་ནས་གཙང་སེལ་བྱེད་པ་ལས་གཙོག་པའི་རིགས་སྐྱུར་སྲོལ་མེད།



མཆན་འགྲེལ།
725
དེ་ཡང་ཁོར་ཡུག་སྲུང་སྐྱོབ་བྱེད་པའི་གནའ་སྲོལ་བཟང་པོ་ཞིག་ཡིན་པར་གདོན་
མི་ཟའོ། །
dཉི སྲིན་པོ། སྲིན་པོ་ནི་ལྷོ་ནུབ་རྔ་གཡབ་གླིང་སོགས་སུ་ཡོད་པའི་
སེམས་ཅན་གྱི་རིགས། མིའི་ཤ་ཟ་ཞིང་ཁྲག་འཐུང་བ་དང༌། རུས་པ་ཁྱུར་
མིད་དུ་གཏོང་བའི་གཅན་གཟན་ལྟ་བུ་ལ། རྒྱན་དུ་རུས་པ་དང་མི་མགོ་སྐམ་
རློན་གྱི་ཕྲེང་བ་སོགས་འདོགས་པ། གོས་སུ་མི་ལྤགས་དང་སྟག་ལྤགས་རློན་པ་
གྱོན་པ། སྦྱོར་སྒྲོལ་གྱི་ལས་སོགས་མངོན་དུ་སྤྱོད་པ་ལ་འཛེམ་པ་མེད་པ། མི་
སྡུག་སྲིན་པོ་ཁྲོས་པའི་གཟུགས་ཞེས་མཐོང་བ་ཙམ་གྱིས་དངངས་སྐྲག་སྐྱེ་བ་ཞིག་
ཡོད་པར་གསུངས།
འབདུད་ཡུལ། སྤྱིར་ན་མ་རུངས་བདུད་སྡེ་ཐམས་ཅད་གནས་སའི་
ཡུལ་ལ་བྱ་རུང་། འདིར་བརྗོད་པར་བྱ་བའི་གཞི་ནི་ཕྱོགས་ཀྱི་དགྲ་བཞིའི་ཡ་
གྱལ་ནག་པོ་བདུད་ཀྱི་ཡུལ་ལ་བྱ་བ་ཡིན། དེ་ཡང་གླིང་སྒྲུང་ལྟར་ན། གླིང་གི་
ནུབ་ཕྱོགས་ལ་ཡོད་པ་ལྟ་བུ་སྣང་རུང་། ཡུལ་དེ་ད་ལྟའི་ས་ཆ་གང་ཡིན་པར་
ངོས་འཛིན་བྱེད་དཀའ་ལ། བདུད་དང་འབྲེལ་བའི་དམངས་ཁྲོད་ངག་རྒྱུན་
དང་ཤུལ་རྟེན། ས་མིང་བཅས་ལྟར་ན། བོད་ཀྱི་ས་ཆ་ཐམས་ཅད་བདུད་
ཡུལ་མིན་པ་གཅིག་ཀྱང་མེད་པས། དེ་བས་ཀྱང་ངོས་འཛིན་བྱེད་དཀའ་བ་
ཞིག་རེད། དཔེར་ན། དབུས་པ་བས་ཀོང་པོ་བབ་ལའི་ཤར་ངོས་སུ་མཆིས་
པའི་ དྭགས་ ཀོང་ ཤིང་ ནགས་ ཀྱི་ ཡུལ་ རྣམས་ བདུད་ ཡུལ་ དུ་ ངོས་ འཛིན་ ལ།
མཚོ་སྔོན་ཞིང་ཆེན་གྱི་མཚོ་ལྷོ་བོད་རིགས་རང་སྐྱོང་ཁུལ་གུང་ཧོ་རྫོང་གི་དམངས་
ཁྲོད་དུ་ས་དེའི་བར་ཝོན་དུང་རིའི་མདུན་ཕྱོགས་ཀྱི་གཡུལ་ཁ་ཐང་ཟེར་བའི་ས་
ཆ་དེ་བདུད་ཀྱི་མ་མོ་གྲོ་མོ་བཏུལ་བའི་ཤུལ་དུ་བཤད་ཅིང༌། ལུག་གི་གྲོད་པ་



726
བདུད་གླིང་གཡུལ་འགྱེད།
དང་མཚེར་བ། མིད་པ་སོགས་དང་དབྱིབས་འདྲ་བའི་རྡོ་དག་ལ་བདུད་ཀྱི་མ་
མོ་གྲོ་མོའི་ནང་ཁྲོལ་ཡིན་པར་བཤད་པ་དང་། མགོ་ལོག་བོད་རིགས་རང་སྐྱོང་
ཁུལ་དར་ལག་རྫོང་གི་ཁངས་ལུང་ཞེས་པའི་ས་ཆར་རྡོ་མཁར་ཞིག་ཡོད་པ་ལ་
ཡུལ་དེའི་མི་རྣམས་ཀྱིས་ཨ་སྟག་ལྷ་མོའི་རྡོ་མཁར་རམ་ཁངས་ལུང་རྡོ་མཁར་དུ་
འབོད་པ་དང་། བོད་ལྗོངས་ཆབ་མདོ་ས་ཁུལ་གྱི་སྟེང་ཆེན་རྫོང་ཁོངས་སུ་ཤོར་
སྣ་ནང་ཟེར་བའི་ལུང་པ་ཞིག་ཡོད་པ་དེ་ནི་བདུད་ཀླུ་བཙན་གྱི་སྒོ་སྲུང་ཤུ་བ་སྐྱ་
ཧྲེང་འདུལ་སྐབས་བྲོས་ནས་ཤོར་ས་ཡིན་པས་མིང་ཡང་དེ་ལྟར་ཐོགས་ཤིང༌།
ཐོག་རིལ་ཞེས་པ་ནི་བདུད་ཤུ་བ་སྐྱ་ཧྲེང་ཞེས་པའི་རྗེས་དེད་ནས་མདའ་མོ་ཐོག་
ལྟར་བརྒྱབ་པ་ལས་དེ་རྦབ་རྡོ་ལྟར་རིལ་བས་ན་མིང་ལའང་ཐོག་རིལ་ཞེས་ཐོགས་
ཟེར། ད་དུང་རྫོང་དེའི་ཝ་མདའ་ཟེར་བའི་ས་ཁུལ་དུ་བདུད་ཀྱི་ཤྭ་བ་སྐྱ་ཧྲེང་
བསད་པའི་ཁྲག་གིས་བྲག་ངོས་ལ་རིགས་གསུམ་མགོན་པོའི་བསྙེན་ཡིག་མཚལ་
གྱིས་བྲིས་པ་ལྟ་བུ་ད་ལྟའང་མཇལ་རྒྱུ་ཡོད་ཟེར།
མཚོ་སྔོན་ཞིང་ཆེན་མཚོ་ནུབ་ཁུལ་གྱི་བུའུ་ལན་རྫོང་དང་ཏུའུ་ལན་རྫོང་།
མཚོ་ལྷོ་ཁུལ་གྱི་གུང་ཧོ་རྫོང་བཅས་ཀྱི་དབུས་སུ་ཡོད་པའི་དབུས་ཚྭ་མཚོ་དང་
དེའི་གཞུང་རྒྱུད་ས་ཁུལ་ནི་བདུད་ཀླུ་བཙན་གྱི་ཡུལ་ཡིན་ཟེར་ལ། མཚོ་ནུབ་
ཁུལ་གྱི་ཐེམ་ཆེན་རྫོང་ཁོངས་ནས་མཚོ་ཁྲི་ཤོར་རྒྱལ་མོར་འབབ་པའི་བག་ཧ་
གཙང་པོ་དེ་དུས་རྒྱུན་རྨ་ཀླུང་རིང་མོ་དང་འདྲ་བ་ཞིག་ཡོད་ཀྱང་། ཆར་ཆུ་
ཡོད་མིན་གྱི་དབང་གིས་སྐབས་འགར་ཆད་ལ་ཉེ་བར་འགྱུར་བ་དེ་ཡང་སྔོན་དུས་
སུ་གླིང་གེ་སར་རྒྱལ་པོ་ཀླུ་བདུད་བཙན་འདུལ་དུ་འགྲོ་སྐབས་བདུད་ཀྱིས་གླིང་གེ་
སར་རྒྱལ་པོ་གླུ་བདུད་བཙན་འདུལ་དུ་འགྲོ་སྐབས་བདུད་ཀྱིས་གླིང་གེ་སར་
འགོག་པའི་སྡོམ་ར་རུ་དབུས་ཚྭ་མཚོ་དེ་མེའི་མཚོར་བསྒྱུར་རྗེས། གླིང་གེ་སར་
གྱི་ཆིབས་རྟ་རྐྱང་རྒོད་འཕེར་བས་བག་ཧ་ཆུ་བོ་ཧབ་གང་བླངས་ནས་མེ་མཚོ་དེ་
ཞི་བར་བྱས་པའི་རྐྱེན་གྱིས་ཡིན་ཟེར།།



མཆན་འགྲེལ།
727
བཤད་རྒྱུན་འདི་དང་འདི་ལྟ་བུ་བོད་ཀྱི་ཡུལ་གྲུ་ཀུན་ལ་ད་དུང་གྲངས་ལས་
འདས་པ་ཞིག་ཡོད་ཀྱང་འདིར་ཡིག་ཚོགས་མང་བར་འཛོམས་ནས་འདི་ཙམ་
གྱིས་འཐུས་པར་བྱས།
བདུད་དང་འབྲེལ་བའི་ངག་རྒྱུན་དེ་དག་ནི་ངོ་མཚར་ཞིང་གསོན་ཉམས་
ལྡན་པའི་ངག་ཐོག་བརྩམས་ཆོས་ཡིན་པས། ཐོས་མ་ཐག་ཡིད་ཀྱི་སྤྲོ་བ་ཀུན་
ནས་བསྐྱེད་ཀྱང་། ཞིབ་ཏུ་དཔྱད་ན་ངག་རྒྱུན་དེ་དག་ནི་གླིང་གེ་སར་རྒྱལ་
པོའི་སྒྲུང་ བོད་ ཁམས་ ཡོངས་ལ་ ས་ ཁྱབ་ རྡོ་ཁྱབ་ ཏུ་ གྱུར་ པ་ དང་བསྟུན་ནས།
བོད་མི་རིགས་ཀྱིས་རང་གི་འཕྲུལ་སྣང་དང་མོས་པ་ལྟར་རང་རྟོགས་སམ་རང་
རྟོགས་མིན་པ་གང་རུང་གི་སྒོ་ནས་རྡོ་དང་གཙང་པོ། མཚེའུ། བྲག་རི་
སོགས་རང་བྱུང་ལྷུན་གྲུབ་ཀྱི་བཀོད་པ་ངོ་མཚར་ཅན་རྣམས་ལ་གླིང་སྒྲུང་དང་
འབྲེལ་བའི་མིང་བཏགས་ཤིང་ངག་རྒྱུན་བརྩམས་པ་ལས། ལོ་རྒྱུས་ཀྱི་རིན་
ཐང་ཆེ་བའི་ཤུལ་རྟེན་དངོས་ནི་མ་རེད། དེར་བརྟེན། བདུད་ཀྱི་ངག་རྒྱུན་
ཁྱབ་ས་ཡོད་དོ་ཅོག་ནི་བདུད་ཀྱི་ས་ཆ་ཡིན་པའི་མཚོན་རྟགས་སུ་མི་འགྲོ་བར་
སྙམ།
དེས་ན་《བྱང་ཀླུ་བཙན་རྒྱལ་པོ་འདུལ་བ་》ཞེས་པ་ལས། གླིང་རྗེ་ལྷ་རྟ་
གཉིས་ཀྱིས་བདུད་ཀླུ་བཙན་རྒྱལ་པོ་འདམ་ནས་འཕན་པོ་བརྒྱུད་དེ་ཀོང་པོ་བར་
རྗེས་དེད་བཏང་ནས་མཐར་ཆམ་ལ་ཕབ་པའི་སྐོར་གྱི་ཞིབ་ཕྲའི་ས་མིང་དང་།
《སུམ་པ་དྲིས་ལན་》ལས། གེ་སར་དེས་ཕྱིས་སུ་བཏུལ་བའི་བདུད་དུ་གྲགས་
པ་ནི་ལྷ་སའི་བྱང་ངོས་ཀྱི་གནམ་མཚོ་ཕྱུག་མོའི་ཕྱོགས་སུ་ཡོད་པའི་གྲེ་བ་ནག་
ཆུང་ཚང་གི་སའི་ཆར་གཏོགས་གུ་རུ་དང་མོན་ར་ཞེས་པའི་ས་མཚམས་སུ་སྐྱེས་
པའི་མི་དཔའ་བོ་སྟོབས་རྩལ་ཆེ་བ་ཞིག་ཡིན་ལ། དེ་སྐྱེས་ཡུལ་གྱི་ནག་ཚང་པ་
ལ་བདུད་ཀྱི་རུ་སྡེ་ཟེར་བ་དང་། དེ་ནས་དེ་འདམ་དུ་ཕྱིན་པས་ཤྭ་བའི་རྭ་དང་
རུས་པས་མཁར་བརྩིགས་པའི་བདུད་མཁར་ཤ་ར་གནམ་རྫོང་ཞེས་པར་བསྡད་



728
བདུད་གླིང་གཡུལ་འགྱེད།
དེ་ཇག་བྱེད་ཅེས་པ། གེ་སར་རང་ཡུལ་དུ་འབྱོར་རྗེས་མེ་བཟའ་འབུམ་སྐྱིད་
བདུད་ཀྱིས་འཕྲོག་པའི་གཏམ་ཐོས་ནས་ཇག་བྱེད་བཞིན་དུ་བདུད་ཀྱི་ཡུལ་གྱི་
གཤེད་(ཤག་)ཆུ་ཁམས་པ་བརྒལ་ཏེ་ཕྱིན་ནས། བདུད་དེ་ཇག་ལ་སོང་ཤུལ་
དུ་སླེབས་ཚེ་མེ་བཟའ་འབུམ་སྐྱིད་དང་ཐུག་ཅེས་པའི་གསུང་སྒྲོས་ལ་གཞིགས་
ནས་གནམ་མཚོ་ཕྱུག་མོ་ཡོད་སའི་འདམ་གཞུང་རྫོང་དང་། དཔལ་མགོན་
རྫོང་། ཤག་ཆུ་འབབ་སའི་སྙན་རོང་རྫོང་བཅས་ཀྱི་ས་ཁུལ་ནི་ཀླུ་བདུད་བཙན་
རྒྱལ་པོའི་མངའ་ཁོངས་བདུད་ཀྱི་ལུང་པ་ཡིན་པ་དང་། བདུད་མཁར་ཤ་ར་
གནམ་རྫོང་ཞེས་པ་དེའང་ད་ལྟའི་འདམ་གཞུང་རྫོང་དུ་གནས་པའི་ངོས་འཛིན་
བྱེད་མཁན་ཡོད། །
དགུང་ལོ་བརྒྱད་དགུ་ནས་སྐུ་ཚེ་ཕྱེད་ཙམ་ལ་བོད་ཀྱི་དགོན་སྡེ་དང་རི་ཆུ་
ལ་སོགས་པའི་གནས་འགངས་ཆེན་དག་ལ་མཇལ་སྐོར་དུ་ཕྱིན་པའི་བབ་སྒྲུང་པ་
གྲགས་ཅན་ཚེ་རིང་དབང་འདུས་ལགས་ཀྱིས་ད་ལྟའི་ཨ་མདོ་རྫོང་ཡང་གནའ་
བོའི་དུས་ཀྱི་བདུད་ཀྱི་མངའ་ཁོངས་ཡིན། ས་དེར་ད་ལྟའང་གླིང་སྒྲུང་དུ་་
གསལ་བ་ཇི་བཞིན་ཤ་བཟའ་ཧོར་མོར་མཆོད་བཀུར་བྱེད་མཁན་མང་དུ་ཡོད་
ཟེར་བ་དང་། ས་དེ་རང་ལའང་དེ་འདྲའི་བཤད་རྒྱུན་ཡོད་ལ་། ད་ལྟ་ས་
དེའི་རྒན་རབས་རྣམས་ཀྱིས་ཧོར་ཞྭ་དང་ཆ་འདྲ་བའི་ཚ་ཞྭ་གོར་གོར་ཞིག་གོན་
པ་དེའང་སྒྲུང་དཔེའི་བར་འཇུག་རི་མོར་བཀོད་པའི་བདུད་ཀྱི་ཞྭ་མོ་དང་གཅིག་
འདྲ་ཡིན་པ་སོགས་ལ་གཞིགས་ནས་ད་ལྟའི་ནག་ཆུ་ས་ཁུལ་གྱི་ཨ་མདོ་རྫོང་ཡང་
གླིང་སྒྲུང་ལས་བསྟན་པའི་བདུད་ཡུལ་དུ་གཏོགས་ པ་རེད་ ཅེས་བཤད་སྲོལ་་་་
འདུག
1) གཞི་བདག མཚན་གྱི་བྱ་ར་དང་ཉིན་གྱི་མགོན་བྱེད་པའི་གཞི་
བདག་ནི་ཁྱིམ་པ་སོ་སྐྱེས་སུས་ཀྱང་ཚེ་འདིའི་གྲོགས་དན་དང་མགོན་དུ་རེ་བས་



མཆན་འགྲེལ།
729
ཕྱིར་ ན། བོད་ ཁམས་ སུ་ བགྲང༌ དུ་ མེད་ པའི་ གཞི་ བདག་ ཡོད་ པ་ ལས།
གྲགས་ཆེ་བ་ནི། ཁྲི་ཀའི་ཡུལ་ལྷ། ཨ་མྱེས་བྱ་ཁྱུང་། ཨ་མྱེས་དར་རྒྱལ།
བློན་པོ་གསེར་ཆེན། ཁྲབ་ཆེན་སོགས་ཤིན་ཏུ་མང་བ་དང་། ཉིན་སྐར་་
བཟང་པོར་བསང་མཆོད་གསུར་འབུལ་རྒྱ་ཆེ་བ་འབུལ་སྲོལ་ཡོད་ཅིང་། སྔོན་
ཆད་ཇག་སོགས་འཇིག་རྟེན་པའི་བྱ་བ་གནད་ཆེ་བ་མ་བརྩམས་གོང་དེ་བས་
གསོལ་མཆོད་རྒྱ་ཆེ་བ་འབུལ་སྲོལ་ཡོད་ལ། ལྷ་འབེབས་ཀྱི་སྲོལ་ཡང་རྒྱུན་་
འབྱམས་སུ་སྣང་། མདོར་ན་《བསང་མཆོད་དངོས་གྲུབ་ཆར་འབེབས་》ལས།
འཛམ་གླིང་མདོ་སྨད་ས་ཡི་ཐིག་ལེ་རུ། །རིན་ཆེན་རྡུལ་མང་འདུས་པའི་རི་བོ་
ལ། ། རང་སྣང་ལས་གྲུབ་ཁང་བཟང་ཉམས་དགའ་བར། ། ལྷ་ཆེན་བཀྲ་ཤིས་
དཔལ་འབར་བླ་མའི་ཚུལ། །རྫུ་འཕྲུལ་ཤུགས་ལྡན་དྲེའུའི་སྟེང་ན་འགྱིང་། །
ཕྱག་ན་དགོས་འདོད་འབྱུང་བའི་རིན་ཆེན་བསྣམས། །གཡས་ན་བཙན་རྒོད་
མཐུ་སྟོབས་ཐོགས་མེད་པ། ། བཙན་རྟ་དམར་པོར་ཞོན་ཞིང་བཙན་མདུང་་་
བསྐོར། །ཕྱག་གཡོན་བཙན་གྱི་ཞགས་པ་དགྲ་ལ་འཕེན། །གཡོན་ན་བདུད་པོ་
དགྲ་འདུལ་ནག་པོ་འཇིགས། །ཕྱག་གཡས་མདུང་རིང་དགྲ་བོའི་སྙིང་འབིགས་
ཤིང་། །གཡོན་ན་ནོར་བུའི་དངོས་གྲུབ་སྣ་ཚོགས་བསྣམས། །གཞན་ཡང་སྣང་
སྲིད་དྲེགས་པའི་སྡེ་དཔོན་ཆེ། །འཛམ་གླིང་གེ་སར་སེང་ཆེན་རྒྱལ་པོ་ནི། །རྐྱང་
རྒོད་འཕེར་བར་བཅིབས་ནས་ཆུ་གྲི་འཕྱར། ། སྟེང་འོག་ལ་གནས་ཀླུ་དང་ནམ་
མཁའ་ལྡིང་། །བྲག་དམར་ལ་སོགས་ཡུལ་འདིའི་གཞི་བདག་རྣམས། །དེ་རིང་
བཀྲ་ཤིས་དུས་བཟང་ཉི་མ་ལ། །བདག་གིས་བསང་མཆོད་འབུལ་ཞིང་སྤྱན་
འདྲེན་ན། །ཀུན་ཀྱང་མ་ཐོགས་རྫུ་འཕྲུལ་ཤུགས་ཀྱིས་གཤེགས། །ཞེས་སོགས་
འབྱུང་བའི་ཚིག་ལས་བོད་ཁམས་ཀྱི་གཞི་བདག་ཅེས་པ་ལ་ངེས་པ་རྙེད་ཐུབ་
བོ། །



730
བདུད་གླིང་གཡུལ་འགྱེད།
འགཟའ། གཟའ་ནི་གཟའ་མཆོག་ཆེན་པོ་རཱ་ཧུ་ལ་སོགས་ཁོག་སྟོད་
མི་ལ་ཁོག་སྨད་སྦྲུལ། མགོ་ལུས་མེད་པར་མིག་གིས་གང་བ། དབུ་དགུ་བྱ་
རོག་གི་གདོང་དང་བཅས་པ་འཇིགས་སུ་རུང་བ། དེ་དང་ཁ་གཏད་དུ་འཕྲད་
ན་གཟའི་ཁ་རླངས་ཕོག་སྟེ་ཀླད་པའི་སྟེང་རྩ་རྡོལ་ནས་ཁ་ལྐུགས་ཤིང་མིག་སླེ་བ་
དང༌། གཞོགས་བཤལ་བ། ཚོར་བ་ཉམས་པ། དྲི་ཆེན་དང་དྲི་ཆུང་་་
དབང་མེད་དུ་འཆོར་བ། བརྒྱལ་བ་སོགས་ཀྱི་ནད་འབྱུང་བར་གྲགས་རུང༌།
གླིང་སྒྲུང་ནང་གསལ་བའི་གཟའ་ནི་སྲུང་མའི་བྱེ་བྲག་ཏུ་གཏོགས་པ་ཞིག་ཡིན།
12)མེ་བཟའ། གེ་སར་རྒྱལ་པོའི་ཇ་མ་གླིང་གི་གཙོ་མོ་མོ་སྨན་གསུམ་
གྱི་ཡ་གྱལ། མེ་བཟའ་འབུམ་སྐྱིད་ཀྱི་བསྡུས་མིང་ལ་མེ་བཟའ་ཞེས་ཡོངས་་
གྲགས་སུ་སྣང་བས། ཁོང་གི་སྐྱེས་རབས་དང་མཛད་རྗེས་སྐོར་ཡིག་རྫོབ་ཆེ་
བར་དོགས་ནས་འདིར་ཞུས་མེད། གཙོ་བོ་ཁོང་བྱང་ཀླུ་བཙན་རྒྱལ་པོའི་ལག་
ཏུ་ཅི་འདྲ་བྱས་ནས་ཤོར་བའི་སྐོར་ལ། ཤོད་ཚུལ་མི་འདྲ་བ་ཁག་གཉིས་ཏེ།
ཀན་སུའུ་མི་དམངས་དཔེ་སྐྲུན་ཁང་ནས་པར་དུ་བསྐྲུན་པའི་《བདུད་འདུལ་》
ལྟར་ན། གླིང་ཇ་མ་མིང་ཆེན་བཅུ་གསུམ་གྲོགས་སུ་བཀུག་ཚར་བའི་རྗེས།
མ་གནམ་ཞེས་གླིང་རྗེར་བདུད་འདུལ་སྟོབས་པོ་ཆེ་དྲག་པོའི་འཕྲིན་ལས་རྣམ་པ་
བསྒྲུབ་པའི་ཕྱིར་སྨན་མེ་བཟའ་མཚམས་གཡོག་ལ་ཁྲིད་ནས་རེ་ཞིག་ཤར་ཙོང་
ཁའི་ དགོན་ སྡེ་ ཁྲ་ མོའི་ མཚམས་ ལ་ བཅར་ དགོས་ པའི་ ལུང་ བསྟན་ རུང༌།
འབྲུག་མོས་གླིང་རྗེ་དང་མེ་བཟའི་བར་ཕྲ་མ་བཅུག་ནས་མཚམས་གཡོག་ལ་་
འབྲུག་མོ་སོང་སྟབས། དེའི་རིང་ལ་མེ་བཟའ་ཀླུ་བཙན་གྱི་ལག་ཏུ་ཤོར་བ་མ་
ཟད། མཐའ་མ་གླིང་རྗེ་བྱང་ལ་བཅར་དགོས་པའི་རྐྱེན་ཡང་དེ་ལས་བྱུང་བ་ལྟ་
བུ་ཞིག་འཁོད་འདུག་པས། དེ་སྒྲུང་མཁན་གྲགས་པ་ལགས་ཀྱི་གསུང་སྟངས་
དང་ཕྱི་ཚུལ་ཐོག་ཅུང་མི་འདྲ་བ་ཞིག་སྣང་རུང་། ངོ་བོའི་ཐོག་ནས་བཤད་ན་



731
མཆན་འགྲེལ།
དེ་ཙམ་གྱི་ཁྱད་པར་མེད་པ་མ་ཟད། 《གླིང་སྒྲུང་གཅེས་བཏུས་》ཁྱོན་ཡོངས་
ཀྱི་འགྲོ་སྟངས་ལ་གཞིགས་ན། གྲགས་པ་ལགས་ཀྱི་གསུང་སྟངས་དེ་སྔར་བས་
དོན་ལ་གནས་པ་ཞིག་འདུག་པས། དེ་ཕྱིར་འདི་ལྟར་བསྒྲིགས་པའོ།
18ལ་ཆེན། ཁམས་པའི་ཁ་སྐད་ལ་རིག་རྒྱུ་མང་བའི་ཡུལ་སྐད་ཞིག་སྟེ།
གླིང་སྒྲུང་ལས། “ལ་ཆེན་འཁོར་བློན་དྲུག་ཅུའི་ནང༌། བློན་རེར་མདའ་མོ་
འགའ་རེ་ཡོང་། མདའ་ཡིས་གླུ་ལེན་ཐུབ་མིན་བལྟ་”ཞེས་པ་ལྟར་ན། “ལ་
ཆེན་”ཞེས་པ་ནི་གང་ཞིག་བརྗོད་པར་བྱ་བའི་ཚིག་གི་མདུན་དུ་འཇུག་པའི་“མ་
གཞི་” ཞེས་པའི་ཚིག་སྦྱོར་དང་གཉིས་སུ་མེད་པའི་དོན་ལགས། དཔེ་ཞིག་
དྲངས་ན། མ་གཞི་ང་བོད་པ་ཡིན་ནའང་། བོད་ཀྱི་ལོ་རྒྱུས་དེ་ཙམ་མི་ཤེས།
ལྟ་བུ་ལ། གླིང་སྒྲུང་ནང༌། ལ་ཆེན་ང་བོད་པ་ཡིན་ནའང་། བོད་ཀྱི་ལོ་
རྒྱུས་དེ་ཙམ་མི་ཤེས། ལྟ་བུ་འབྲི་བ་མང་། །
1ེ བདུད་ཀླུ་བཙན་རྒྱལ་པོ། དེ་ཡང་བདུད་ཟེར་བ་ནི་བོད་མི་ཕལ་
པ་རྣམས་ཀྱིས་ལུས་གཅིག་ལ་མགོ་དུ་མ་ཡོད་པ་དང་། ཟངས་ཀྱི་མཆུ་ཏོ་དང་
ལྕགས་ཀྱི་སྡེར་མོ་རྣོ་བ། མི་དང་ཕྱུགས་ཟོག་ཀུན་བསད་ནས་ཤ་རློན་བཟའ་
དང་ཁྲག་དྲོན་འཐུང་བར་དགའ་བའི་གདོན་འདྲེའི་རིགས་སུ་གཏོགས་པའི་
སེམས་ཅན་ཁྱད་པར་བ་ཞིག་ལ་ངོས་འཛིན་ཞིང་། 《བདུད་འདུལ་》ལས་ཀྱང་
བདུད་ནག་མ་རུངས་ཀླུ་བཙན་རྒོད་པོ་དེ་གཟུགས་ཆེ་བ། རི་བོ་ལྟ་བུ་ལུས་པོ་
གཅིག་ལ་མགོ་དགུ་ཡོད་པ། མགོ་ལ་རྭ་ཅོ་བཅོ་བརྒྱད་སྐྱེས་ཡོད་པ། ཁྲོས་ན་
ལུས་ལ་ལྕགས་སྡིགས་ནག་པོས་ཁྱབ་པ། དུག་སྦྲུལ་ནག་པོ་དགུ་ཡིས་སྐེད་ལ་
འཁྲིལ་བ། རྐང་ལག་ལ་ལྕགས་ཀྱི་སྡེར་མོ་དང་ལྕགས་ཀྱུ་དུ་མ་ཡོད་པ། ཁ་
ནས་དུ་བའི་མེ་རི་འཁྱིལ་ཞིང་འབར་བ། སྣ་ནས་དུག་རླུང་འཚུབ་ཅིང་གཡོ་བ།



732
བདུད་གླིང་གཡུལ་འགྱེད།
དུག་སྤྲིན་ནག་པོའི་དཀྱིལ་ན་འགྱིང་བ་ཞེས་ཞིབ་པར་འཁོད་ཡོད།
དེས་ན་བོད་ཀྱི་ལོ་རྒྱུས་ཐོག་དངོས་གནས་དེ་འདྲའི་སེམས་ཅན་ཁྱད་པར་
བ་ཞིག་བྱུང་བ་ཡིན་ནམ། རྟོག་བཟོ་བྱས་པའི་སྒྱུ་རྩལ་གྱི་གཟུགས་བརྙན་ཞིག་
ཡིན་ཞེ་ན། དེ་ལའང་མི་རྣམས་ཀྱི་རྟོགས་པ་མཐོ་དམན་དང་འཇིག་རྟེན་ལྟ་བ་
མི་འདྲ་བའི་རྐྱེན་གྱིས་དེར་བཅངས་པའི་འདུ་ཤེས་ཀྱང་མི་འདྲ་སྟེ། ལྷ་སྒྲུང་ལ་
དད་ཞེན་ཆེ་བའི་མི་སེར་མི་ཉུང་བ་ཞིག་གིས་དེ་ཉིད་སེམས་ཅན་ངོ་མ་ཞིག་ཡིན་
པར་འདོད་པ་དང་། གླིང་སྒྲུང་དེ་གླིང་གེ་སར་རྒྱལ་པོའི་མཛད་རྗེས་དངོས་
ཡིན་པར་མི་འདོད་པར་སྒྱུ་རྩལ་གྱིས་རྟོག་བཟོ་བྱས་པའི་ལྷ་སྒྲུང་ཙམ་ཡིན་པར་
འདོད་མཁན་རྣམས་ཀྱིས་བདུད་ཀླུ་བཙན་ཟེར་བ་ཞིག་ཀྱང་བྱུང་བར་མི་འདོད་
རུང༌། ཀུན་གཟིགས་པཎ་ཆེན་སྐུ་ཕྲེང་དྲུག་པ་དཔལ་ལྡན་ཡེ་ཤེས་ཀྱིས་དྲི་བ་
མཛད་པའི་ལན་དུ་སུམ་པ་ཡེ་ཤེས་དཔལ་འབྱོར་ལགས་ཀྱིས་ཕུལ་བའི་ནང་དོན་
ཐ་སྙད་རིག་གནས་ཀྱི་གཞུང་གི་དོགས་གནད་འགའ་ཞིག་དྲིས་པའི་ལན་ཕྱོགས་
གཅིག་ཏུ་བྲིས་པ་རབ་དཀར་པ་སངས་བྱ་བར་བཀོད་པ་ལྟར་ན། གླིང་གེ་སར་
གྱིས་བཏུལ་བའི་བདུད་ཀླུ་བཙན་ཞེས་པ་ནི་མགོ་བོ་དགུ་ལ་རྭ་ཅོ་བཅོ་བརྒྱད་
ཡོད་པ་དང་། ལྕགས་ཀྱི་སྡེར་མོ་རྣོ་ཞིང་སྐེད་ལ་དུག་སྦྲུལ་འཁྲིལ་བའི་སེམས་
ཅན་ཁྱད་པར་བ་ཞིག་མིན་ལ། དངོས་མེད་རྟོག་བཟོ་བྱས་པའི་སྒྱུ་རྩལ་གྱི་སྣང་
བརྙན་ཞིག་ཀྱང་མ་རེད། དེ་ནི་ད་ལྟའི་འདམ་གཞུང་རྫོང་གི་གནམ་མཚོ་ཕྱུག་
མོའི་ཕྱོགས་སུ་ཡོད་པའི་གྲེ་བ་ནག་ཆུང་ཚང་གི་སའི་ཆར་གཏོགས་གུ་རུ་དང་
མོན་ར་ཞེས་པའི་ས་མཚམས་སུ་སྐྱེས་ཤིང་། གསོད་གཏུབ་དང་འཕྲོག་བཅོམ་
སོགས་སྡིག་པའི་ལས་ལ་དགའ་བའི་མི་དཔའ་རྩལ་ཅན་ཞིག་རེད། དེའི་བླ་
སྲོག་འབྲོང་ཡིན་ཞེས་འཁོད་འདུག
《བོད་མིའུ་གདུང་དྲུག་གི་རུས་མཛོད་མེ་ཏོག་སྐྱེད་ཚལ་》ལས། སྒ་ནི་
ཤིང་ཁམས་ལུག་ལ་བླ། སྒོ་ནི་མེ་ཁམས་ཤ་བར་བླ། སྦྲ་ནི་ལྕགས་ཁམས་རྐྱང་



མཆན་འགྲེལ།
733
ལ་བླ། འབྲི་ནི་ཆུ་ཁམས་གཡག་ལ་བླ། ཞེས་པ་ཟུང་དུ་སྦྲེལ་ནས་བརྟག་ན།
བདུད་ཀླུ་བཙན་ཞེས་པ་དེ་བོད་ལྗོངས་འདམ་གཞུང་རྫོང་དུ་སྐྱེས་པའི་མི་ཞིག་
ཡིན་པར་མ་ཟད། དེའི་རིགས་རུས་འབྲི་ཡིན་པའི་ངོས་འཛིན་བྱེད་མཁན་
ཡོད།
གཞན་ཡང་《ལྡེའུ་ཆོས་འབྱུང་》དང་《མཁས་པའི་དགའ་སྟོན་》སོགས་ལོ་
རྒྱུས་ཡིག་ཚང་སྔ་བ་རྣམས་སུ་ད་ལྟའི་བོད་ལྗོངས་ཨ་མདོ་རྫོང་གི་རྒོད་ཚང་སྟོད་
ཅེས་པ་ནས་འདམ་གཞུང་རྫོང་གི་གནམ་མཚོ་ཕྱུག་མོའི་རྒྱུད་དང་། ལྷ་རི་རྫོང་
གི་སྨི་ཏི་ཁ་བར་གྱི་ས་ཡི་ཁྱོན་ནི་སྲོང་བཙན་སྔོན་དུ་སུམ་པའི་ཁོངས་གཏོགས་
ཡིན་པར་གསུང་ཞིང་། 《གཏོ་ཕུག་》ལས་གནའ་བོའི་རྗེ་གཉའ་ཁྲི་བཙན་པོ་
ཡན་ཆད་ཀྱི་རྒྱལ་ཕྲན་བཅུ་གཉིས་བྱུང་བ་དེ་རྣམས་ཡུལ་མི་ཉག་ནས་ལྡོང་རིགས་
དང་། དེ་བཞིན་དུ་སུམ་བྷ་ནས་འབྲི་རིགས། ཞང་ཞུང་ནས་སྦྲ། འ་ཞ་
ནས་སྒྲ་བྱུང་ཞེས་བཀོད་པ་ལྟར་ནའང་ལྷ་སའི་བྱང་ངོས་གནམ་མཚོ་ཕྱུག་མོའི་
རྒྱུད་དུ་རུས་འབྲི་ཅན་ཧ་ཅང་མང་བ་ཤེས་ཐུབ།
འོ་ན། དེ་ཇི་བཞིན་དུ་མི་བརྗོད་པར་འགྲོ་བ་མི་ལས་འདས་པའི་སེམས་
ཅན་འཇིགས་རུང་བ་དེ་འདྲ་ཞིག་ཏུ་བརྗོད་དོན་ཅི་ཡིན་ཟེར་ན། དེར་ཡང་
《སུམ་པ་དྲིས་ལན་》དུ་བདུད་ཀླུ་བཙན་ཞེས་པའི་མི་དེ་འདམ་གཞུང་རྫོང་ནས་
སྐྱེས་རྗེས་ཀོང་པོ་ཡུལ་ལ་སོང་སྟེ་དུག་ཆུའམ་འཐོམ་ཆུ་ཟེར་བ་མི་སུས་འཐུངས་
ན་སྨྱོ་བར་འགྱུར་བ་ཞིག་ཡོད་པ་དེ་འཐུང་བ་དང་ཆབས་ཅིག་ཡུལ་དེའི་རྨ་མཚོ་
དང་དམེ་མཚོ་སོགས་མཚོ་ཆུང་གསུམ་ཡོད་པ་དེའི་ཆུ་རྒྱུན་གཅིག་ཏུ་འདུས་པ་ལ་
རྐྱེན་བྱས་ནས་མི་ཡུལ་གྱི་བདུད་དུ་གྱུར་པར་གསུངས་ཀྱང་། དེ་ནི་དམངས་
ཁྲོད་ཀྱི་ལྷ་སྒྲུང་ཙམ་ཡིན་པ་ལས། བདུད་ཀྱི་མིང་དུ་འབོད་ཅིང་གཟུགས་སུ་
འགོད་པའི་རྒྱུ་མཚན་དངོས་ནི་མ་ཡིན། རྒྱུ་མཚན་དངོས་ནི། གཅིག་ནས་
བདུད་ཀླུ་བཙན་ཞེས་པ་དེ་དཔའ་རྩལ་ཆེ་ཞིང་ཉེ་འཁོར་གྱི་ཚོ་བའམ་རྒྱལ་ཕྲན་



734
བདུད་གླིང་གཡུལ་འགྱེད།
རྣམས་ཀྱི་མི་དམར་གསོད་དང་རྒྱུ་ནོར་འཕྲོག་བཅོམ་བྱེད་པ་དང༌། ཤུ་བ་
སོགས་རི་དྭགས་སྣ་ཚོགས་བསད་ནས་ཤ་ཁྲག་ལོངས་སུ་སྤྱོད་ཅིང་རྭ་དང་རུས་པ་
མཁར་ དུ་ སྤུངས་ པ་ སོགས་ སྡིག་ པའི་ ལས་ སྣ་ ཚོགས་ བྱས་ པའི་ རྐྱེན་ གྱིས།
དམངས་ཁྲོད་གཏམ་རྒྱུད་ནང་གི་མིའི་ཚེ་སྲོག་ལ་གནོད་པ་བྱེད་པའི་བདུད་མ་
རུངས་དང་འདྲ་བ་རེད་ཅེས་འདྲ་བ་རྒྱུ་མཚན་དུ་བྱས་ནས་བདུད་ཟེར་བ་དང༌།
གཉིས་སུ་བདུད་ཀླུ་བཙན་ཞེས་པ་དེ་སེམས་ཅན་སྐྱེ་འགྲོ་མང་པོའི་སྲོག་བླངས་
ནས་ཤ་ཁྲག་སོགས་ཀྱི་མཆོད་པ་འབུལ་ཞིང་། བཙན་བོན་དང་བདུད་བོན་
ནམ་གདོན་བོན་སོགས་གདོད་མའི་དུས་ཀྱི་བོན་ལ་དད་པ། སྐྱེ་འགྲོའི་ཤ་ཁྲག་
ལ་ལོངས་སྤྱོད་པ་དང༌། བགེགས་ལ་གྲོགས་བྱེད་པ། བདུད་དང་གཉེན་
སྦྲེལ་བ། གཞན་པའི་སྐྱེ་འགྲོ་ཡོངས་ལ་གནོད་འཚེ་བྱེད་པའི་བདུད་དགའ་
རབ་དབང་ཕྱུག་དང་ཤ་བཟའ་ཧོར་མོ། བཙན་རྗེ་སོགས་ལྷ་རུ་བསྟེན་པའི་ཆ་
ནས་བདུད་དུ་འབོད་པ་རེད། གསུམ་དུ་དགེ་འདུན་ཆོས་འཕེལ་ལགས་ཀྱིས་
སྔོན་དུས་བོད་པ་རྣམས་ཀྱི་གོམས་སྲོལ་དང་མོས་པ་སོགས་གསུང་སྐབས་རྒྱལ་
པོའི་རྫུ་འཕྲུལ་གྱིས་ཤིང་ཐམས་ཅད་དམག་ཏུ་འགྱུར། རྡོ་བ་ཐམས་ཅད་རྟར་
འགྱུར། དེ་ཐམས་ཅད་ཆུ་ཆེན་རྨ་ཆུའི་སྟེང་ནས་ཕར་ལ་རྩྭ་འཇག་མ་གཅིག་
གིས་ཟམ་པ་བྱས་ནས་སོང་བྱ་བ་སོགས་ལོ་གཅིག་ལ་སྒྲུབ་དགོས་པ་རྣམས་ཉིན་
གཅིག་ལ་གྲུབ། མི་སྟོང་གིས་བྱེད་དགོས་པ་རྣམས་མཛུབ་མོ་གཅིག་གིས་བྱས་
པ་སོགས་ངོ་མཚར་ཧར་ཆེན་པོའི་གཏམ་རྒྱུད་སྨྲས་ན། བླུན་པོ་རྣམས་ལ་ཅི་
བས་ཀྱང་ངོ་མཚར་སྐྱེས་ནས་འཁོར་གྱི་ནང་དུ་འུར་སྒྲ་དང་། བཞད་གད་
དང༌། མིག་ཆུ་འདོན་པ་མང་དུ་འོང་། རྟའི་ལོ་ལ་བཙན་པོ་འོན་ཅང་དོ་ན་
བཞུགས། གར་ལོག་གི་ཕོ་ཉས་ཕྱག་འཚལ། རྔ་མོང་དང༌། བ་ལང་མང་
པོ་ཕྱག་ཏུ་ཕུལ། སྟོད་སྨད་ཀྱི་རྐུན་མ་བཏུལ་སོགས་སྨྲས་ཚེ། མིའི་ལོ་རྒྱུས་ས་
སྟེང་དུ་བྱུང་བ་དེ་ཡིན་པར་ཤེས་ནས། མཉན་མཁན་གྱི་བླུན་པོ་ཉུང་རུ་འགྲོ་



མཆན་འགྲེལ།
735
སྐབས། ཐམས་ཅད་ཀྱིས་སྔ་མ་འདམས་ནས་གཅིག་ལས་གཅིག་ངོ་མཚར་ཆེ་
བའི་གཏམ་རྒྱུད་སྤེལ་བའི་ཐབས་ལ་འབད་ཅེས་པ་ལྟར། བོད་ཀྱི་གོམས་སྲོལ་
རང་བཞིན་གྱི་ཡིད་བྱེད་ལ་བསྟུན་པ་དང་། ཉམས་སུ་མྱོང་བའི་མོས་པ་སྐོང་
བའི་ཆེད་དུ་ཕྱིས་ཀྱི་སྒྲུང་པ་རྣམས་ཀྱིས་བདུད་ཀླུ་བཙན་དེ་མཐུ་རྩལ་ཆེ་ཞིང་སྐྱེ་
འགྲོ་གཞན་གྱི་སྲོག་ལེན་པ་སོགས་སྡིག་པའི་ལས་ལ་དགའ་བའི་ རང་བཞིན་
གཞིར་བྱས་ཐོག་བོད་ཀྱི་ཐུན་མོང་མ་ཡིན་པའི་ལྷ་སྒྲུང་གི་ཡིད་སྤྲུལ་ལ་བརྟེན་
ནས་རྟོག་བཟོ་བྱས་པ་ལས་གྲུབ་པར་སྙམ། འདི་ནི་ལོ་རྒྱུས་སྙན་ངག་སྤྱིའི་བྱུང་
འཕེལ་གྱི་ཆོས་ཉིད་ཡིན་ལ། བདུད་ཀླུ་བཙན་རྒྱལ་པོ་དེ་མི་ནས་བདུད་དུ་
འགྱུར་བའི་གོ་རིམ་ཡང་རེད།



736
མཇུག་བྱང་།
《གླིང་སྒྲུང་གཅེས་བཏུས་》དེབ་གསུམ་པ་《བདུད་གླིང་གཡུལ་འགྱེད་》
ཅེས་པ་ནི་གཅེས་བཏུས་ལེགས་སྒྲིག་བྱེད་པའི་སྤྱི་ཡོངས་ཀྱི་བསམ་བཀོད་དང་
གཞི་རྩའི་བླང་བྱ་ལྟར་སྒྲུང་མཁན་གྲགས་པ་ལགས་ཀྱི་《བྱང་ཀླུ་བཙན་རྒྱལ་པོ་
འདུལ་བ་》ཞེས་དང༌། སྤྱི་ལོ་1993ལོའི་ཟླ་3པར་བོད་ལྗོངས་མི་དམངས་དཔེ་
སྐྲུན་ཁང་ནས་པར་དུ་བསྐྲུན་པའི་《གདུག་པ་སྤུན་བདུན་》ཞེས་པའི་སྒྲུང་དཔེ་
ཁག་གཉིས་རྨང་གཞིར་བཟུང་ཁར། སྤྱི་ལོ་1981ལོའི་ཟླ་2པར་ཀན་སུའུ་མི་
དམངས་དཔེ་སྐྲུན་ཁང་ནས་པར་དུ་བསྐྲུན་པའི་《བདུད་འདུལ་》དང༌། སྤྱི་ལོ་
1991ལོའི་ཟླ་9པར་བོད་ལྗོངས་མི་དམངས་དཔེ་སྐྲུན་ཁང་ནས་པར་དུ་བསྐྲུན་
པའི་《བདུད་ལེའུ་》ལ་སོགས་དཔྱད་གཞིའི་མེ་ལོང་དུ་བཟུང་ནས་ལེགས་པར་
བསྒྲིགས་པས། འདིར་པེ་ཅིན་མི་རིགས་དཔེ་སྐྲུན་ཁང་དང་། བོད་ལྗོངས་
མི་དམངས་དཔེ་སྐྲུན་ཁང་། ཀན་སུའུ་མི་དམངས་དཔེ་སྐྲུན་ཁང་ལ་སོགས་
པའི་འབྲེལ་ཡོད་སྡེ་ཚན་ལ་སྙིང་ཐག་པ་ནས་ཐུགས་རྗེ་ཆེ་ཞུ་རྒྱུ་ཡིན།
《གླིང་སྒྲུང་གཅེས་བཏུས་》ལེགས་སྒྲིག་པར་སྐྲུན་བྱེད་རྒྱུ་དེ་ནི་རིག་གཞུང་
གི་ཚད་མཐོན་པོ་དགོས་ལ་སྒྲིག་དཀའ་བའི་ལས་ཀ་གལ་ཆེན་ཞིག་ཡིན་ཞིང་།
ཆབ་སྲིད་དང་རིག་གཞུང་གང་གི་ཐད་ལའང་དོན་སྙིང་ཧ་ཅང་ཆེན་པོ་ལྡན་ཡོད།
དེས་ན་《གླིང་སྒྲུང་གཅེས་བཏུས་》དེའི་ཆབ་སྲིད་དང་རིག་གཞུང་གཉིས་ཀའི་
སྤུས་ཚད་འགན་ལེན་ཡོང་ཕྱིར། ཀྲུང་གོའི་སྤྱི་ཚོགས་ཚན་རིག་ཁང་གི་དབུ་



མཇུག་བྱང་།
737 །
ཁྲིད་རྣམ་པའི་བཀའ་འཁྲོལ་ལྟར་ལེགས་སྒྲིག་ཚོ་ཆུང་ནས་དགའ་ཞིང་གུས་པའི་
མཁས་དབང་ང་ཕོད་ངག་དབང་འཇིགས་མེད་མཆོག་དང་། ཨ་ལགས་གུང་
ཐང་ཚང་བསྟན་པའི་དབང་ཕྱུག དུང་དཀར་བློ་བཟང་འཕྲིན་ལས་དང་་
བཅས་པའི་མཁས་པ་རྣམས་སློབ་སྟོན་པར་གདན་འདྲེན་ཞུས་པའི་རྗེས་《གླིང་
སྒྲུང་གཅེས་བཏུས་》དེ་ཇུས་འགོད་དང་རྣམ་གྲངས་བཀའ་བསྐོར་སྙན་འབུལ་
བྱེད་པའི་ཐོག་མའི་ལས་ཀ་དང་། ལེགས་སྒྲིག་བྱེད་པའི་རིང་ལ་ཁོང་རྣམ་པས་
རིན་ཐང་གཞལ་དུ་བྲལ་བའི་བཀའ་སློབ་དུ་མ་བསྩལ་ཁར་བླ་ན་མེད་པའི་རྒྱབ་
སྐྱོར་དང་ཐུགས་ཁུར་ཆེ་བཞེས་མཛད་པར་ཟོལ་མེད་རྣམ་པར་དག་པའི་ཤིས་པ་
འབུལ་རྒྱུ་ཡིན།
ལེགས་སྒྲིག་དང་པར་སྐྲུན་གྱི་ལས་ཀ་ཚང་མ་ལམ་ལྷོང་དུ་རྒྱུགས་ནས་
《གླིང་སྒྲུང་གཅེས་བཏུས་》ཀྱི་ཐོག་མའི་འབྲས་བུ་དོན་ལ་སྨིན་པའི་བཀྲ་ཤིས་
དུས་འདིར་དང་ཐོག་རྒྱལ་ཡོངས་སྲིད་གྲོས་ཀྱི་ཀྲུའུ་ཞི་སྐུ་གཞོན་པ་ང་ཕོད་ངག་
དབང་འཇིགས་མེད་མཆོག་ལ་ཐུགས་དབུས་ནས་བཀའ་དྲིན་ཆེ་ཞུ་བ་དང་་་
སྦྲགས་བླ་ན་མེད་པའི་གུས་དུད་ཞུ་རྒྱུ་ཡིན།
འདིར་ཡིད་ཕམ་ལ་སེམས་སྐྱོ་དགོས་པ་ཞིག་ལ། གླིང་སྒྲུང་གི་ལས་ཀར་
སྔ་ཕྱི་བར་གསུམ་དུ་ཐུགས་ཁུར་དང་རྒྱབ་སྐྱོར་ཆེན་པོ་གནང་མཁན་གུང་ཐང་
ཚང་བསྟན་པའི་དབང་ཕྱུག་དང་དུང་དཀར་བློ་བཟང་འཕྲིན་ལས་དམ་པ་་་
མཆོག་གཉིས་སྔ་རྗེས་སུ་སྐུ་ཞིང་ལ་བྱོན་ནས་རྣམ་གཉིས་ཀྱིས་གཙིགས་ཆེར་་
འཛིན་པའི་《གླིང་སྒྲུང་གཅེས་བཏུས་》ཀྱི་མཛེས་པར་ཡོངས་སུ་གཟིགས་པའི་
ཁོམ་པ་མ་བྱུང་བ་རེད། དེ་ནི་ང་ཚོ་ཚང་མའི་བློ་འགྱོད་ཆེ་ཤོས་ཤིག་ཡིན།
དེར་བརྟེན་གོ་སྐབས་འདི་དང་བསྟུན་ནས་ང་ཚོས་དམ་པ་རྣམ་གཉིས་ལ་མྱ་ངན་
གྱི་སྨོན་ལམ་དང་བཅས་པར་སེམས་གཏིང་ནས་དྲན་གསོ་ཞུ་རྒྱུ་ཡིན།



738
བདུད་གླིང་གཡུལ་འགྱེད།
ལེགས་སྒྲིག་པར་སྐྲུན་གྱི་ལས་ཀར་ རིགས་པའི་གཞུང་ལུགས་ཐོག་ནས་
ཁྲིད་སྟོན་བྱེད་ཤུགས་ཇེ་ཆེར་གཏོང་ཆེད་སྤྱི་ལོ་1999ལོར་སྤྱི་ཚོགས་ཚན་རིག་
ཁང་གི་ཞིབ་འཇུག་པ་ཡང་དབྱིས་( )མཆོག་ནས་ཐུགས་འགན་བཞེས་ཤིང་
ལང་དབྱིན་(EE gg)དང༌། པེ་ཀེན་ཧྲེང་།(h & ##) ཧུའུ་ཐེན། ( #g#)
ཝང་ཡའོ། (EX) རྟ་མགྲིན་དབང་འབུམ། ཁྲེན་ཆིན་དབྱིན་( k&#)
ལ་སོགས་རིག་གཞུང་གི་ཚན་ཁག་མི་འདྲ་བའི་མཁས་པ་དུ་མ་ལས་གྲུབ་པའི་
མཁས་པའི་ཚོ་ཆུང་བཙུགས་ནས་ལེགས་སྒྲིག་པར་སྐྲུན་གྱི་ལས་ཀར་ཁྱོན་ཡོངས་
ནས་ཁྲིད་སྟོན་གནང་བ་རེད། །
དེ་དང་དུས་མཚུངས་སུ་འཇམ་དཔལ་རྒྱ་མཚོ་དང་གཅོད་པ་དོན་གྲུབ་
གཉིས་འགོ་འཛིན་རྒན་གཞོན་དང་། མི་འགྱུར་དང་། བསྟན་འཛིན་ཕུན་
ཚོགས། རེབ་གོང་རྡོ་རྗེ་མཁར་བཅས་ལས་གྲུབ་པའི་ཞུ་དག་ཚོ་ཆུང་བཙུགས་
ནས་གཅེས་བཏུས་འདིར་འགོ་ནས་མཇུག་བར་དག་བཅོས་གཏན་འཁེལ་བྱེད་
རྒྱུའི་འགན་ཡོངས་སུ་ཁུར་ཏེ་གཞན་གྱི་དགོངས་འཆར་ཡང་དག་རྣམས་ཉམས་
ལེན་དང་བཅས་པར་《གླིང་སྒྲུང་གཅེས་བཏུས་》དེབ་གསུམ་པ་སྟེ། 《བདུད་
གླིང་གཡུལ་འགྱེད་》ལ་ཁྱོན་ཡོངས་ནས་དག་བཅོས་ལན་མང་ཞུས་པའི་ཁར།
ཕྱོགས་གང་ཅིའི་ཐད་ཀྱི་ཉམས་མྱོང་བསྡུ་ལེན་བྱས་ནས་ཕྱར་བ་གྲུ་འདེགས་ངང་
རྒྱལ་ཁབ་རིམ་པའི་ལེགས་སྒྲིག་པར་སྐྲུན་གྱི་ལས་འགན་རླབས་པོ་ཆེ་འདི་ལེགས་
གྲུབ་ཡོང་ཕྱིར་གཅེས་བཏུས་ལེགས་སྒྲིག་ཚོ་ཆུང་གིས་སྤྱི་ལོ་1996ལོ་ནས་་་་་
1998ལོའི་བར་གྱི་དུས་ཚོད་ལོ་གསུམ་རིང་བསྟུད་མར་ལེགས་སྒྲིག་བྱེད་སྟངས་
སྐོར་གྱི་ཚོགས་འདུ་ཐེངས་གསུམ་འཚོགས་ཤིང་། སྤྱི་ལོ་1998ལོའི་ཟླ་1པོར་
དངོས་སུ་ལེགས་སྒྲིག་བྱས་པའི་ཐོག་མའི་མ་དཔེ་པར་དུ་བསྐྲུན་ནས་གཞི་རྒྱ་ཆེ་
བའི་བསམ་འཆར་བསྡུ་ལེན་བྱས་པ་མ་ཟད། སྤྱི་ལོ་1999ལོའི་ཟླ་10པར་རྒྱལ་



མཇུག་བྱང་།
739
ཡོངས་ཀྱི་མཁས་དབང་འདུ་འཛོམས་ཀྱི་ཞུ་དག་ཚོགས་འདུ་འཚོགས་ཏེ་གླིང་
སྒྲུང་གི་གཞུང་ལ་དོན་གཉེར་ཆེ་བའི་མཁས་དབང་རྣམས་ཀྱི་དགོངས་འཆར་
བསྡུ་ལེན་བྱས་པའི་རྨང་གཞིའི་ཐོག་ལོ་ངོ་གཅིག་ཉེ་བའི་དུས་ཚོད་ནང་གྲོས་སྡུར་
ནན་ཏན་དང་བཟོ་བཅོས་ཡང་ཡང་བྱས་ནས་བརྩམས་ཆོས་བླ་ན་མེད་པ་དེའི་
དོན་གྱི་སྙིང་བཅུད་ཉམས་མེད་གསོན་པོར་བསྟན་ཐུབ་པའི་ངལ་བ་བཟོད་མེད་
སྤྱད་ཅིང༌། སྤྱི་ལོ་2000ལོའི་ཟླ་7པར་མཁས་པའི་ཚོ་ཆུང་གི་ཚོགས་འདུ་་
འཚོགས་ཏེ་གཟིགས་ཞིབ་གནང་མཐར། 《གླིང་སྒྲུང་གཅེས་བཏུས་》དེབ་
གསུམ་པ་དངོས་སུ་ལེགས་གྲུབ་བྱུང་ནས་ཀུན་གྱི་མདུན་སར་སྤྱན་འབུལ་ཞུ་ཐུབ་
པ་བྱུང་བས། ལེགས་སྒྲིག་ པར་སྐྲུན་དང་དག་བཅོས་ཞུ་དག་གི་ལས་ཀར་
ཞུགས་མཁན་མཁས་པ་རྣམས་དང་། ལས་ཀ་དེར་སྔ་ཕྱི་བར་གསུམ་དུ་ཐུགས་
ཁུར་དང་རྒྱབ་སྐྱོར་གནང་མཁན་རིམ་པ་ ཁག་ གི་དབུ་ཁྲིད་དང༌། མཁས་
དབང་། གྲོགས་པོ་རྣམས་ལ་སྙིང་ཐག་པ་ནས་ཐུགས་རྗེ་ཆེ་ཞུ་རྒྱུ་ཡིན།
གཅེས་བཏུས་དེབ་གསུམ་པ་དེ་ལེགས་པར་སྒྲིག་མཁན་བསྟན་འཛིན་ཕུན་
ཚོགས་ཡིན་ཞིང་། ཞུས་ནས་གཏན་ལ་ཕབ་མཁན་འཇམ་དཔལ་རྒྱ་མཚོ་དང་
མི་འགྱུར་ཡིན།
གཞན་ཡང་《གླིང་སྒྲུང་གཅེས་བཏུས་》ལེགས་སྒྲིག་དང་པར་སྐྲུན་བྱེད་
པའི་ལས་ཀ་ནི་ད་ལྟ་འགོ་ཚུགས་པ་ཙམ་ཡིན་པ་མ་ཟད། བྱས་པ་ལས་བྱེད་རྒྱུ་
མང་བས་རྒྱ་ཆེའི་ཀློག་པ་པོ་རྣམས་དང༌། རིམ་པ་ཁག་གི་དབུ་ཁྲིད་རྣམ་པ།
མཁས་དབང་རྣམ་པ། སྤྱི་ཚོགས་ཀྱི་མི་དྲག་རྣམ་པ་བཅས་ཀྱིས་མུ་མཐུད་དེ་ང་
ཚོའི་ལས་ཀར་ཐུགས་ཁུར་རྒྱབ་སྐྱོར་དང་རོགས་རམ་ཁྲིད་སྟོན་གནང་ནས་
《གླིང་སྒྲུང་གཅེས་བཏུས་》ལེགས་སྒྲིག་པར་སྐྲུན་གྱི་ལས་ཀ་དེ་འགོ་ཡོད་ལ་་
མཇུག་ཡོད་པའི་ངང་ལེགས་གྲུབ་ཡོང་བའི་ལྷག་བསམ་འདུན་པ་དང་བཅས་



740
བདུད་གླིང་གཡུལ་འགྱེད།
མཇུག་བསྡུ་བའི་གཏམ་གྱི་ཚུལ་དུ།
མང་མང་སྒྲུང་གི་སྙིང་དོན་གཅེས་པར་བཏུས། །
རྫོབ་རྫོབ་ཚིག་ཉོག་སྐྱོན་རྣམས་ཡལ་བར་དོར། །
མཚར་མཚར་གླིང་རྗེའི་མཛད་རིམ་མི་འཁྲུག་པར། །
མཁས་མཁས་དཔྱོད་ལྡན་སྐྱེ་བོའི་སྤྱན་སྔར་འབུལ། །
《གླིང་སྒྲུང་གཅེས་བཏུས་》ལེགས་སྒྲིག་ཚོ་ཆུང་ནས་ཟླ་ཚེས་བཟང་པོར་སྦྱར།
2000. 09. 30



གཙོ་སྒྲིག་པ། འཇམ་དཔལ་རྒྱ་མཚོ།
E :
g#ju ##
རྩོམ་སྒྲིག་འགན་འཁུར་པ། ངག་དབང་ཕུན་ཚོགས།
责任编辑: En] IE7
མཛེས་ཆ་ཇུས་འགོད་པ། ཀརྨ་རྡོ་རྗེ་ཚེ་རིང་།
& jpf igif;
# #
བདུད་གླིང་གཡུལ་འགྱེད།
བསྟན་འཛིན་ཕུན་ཚོགས་ཀྱིས་བསྒྲིགས།
མི་རིགས་དཔེ་སྐྲུན་ཁང་གིས་བསྐྲུན་ཞིང་འགྲེམས་སྤེལ་བྱས།
（པེ་ཅིན་ཧོ་ཕིང་ལི་བྱང་ལམ་ཨང་14པ། སྦྲག་ཨང་100013
ཁ་པར་ཨང་གྲངས་64234411= 6511)
མི་རིགས་དཔེ་སྐྲུན་ཁང་གི་སྐུལ་འོད་པར་སྒྲིག་ཁང་ནས་པར་བསྒྲིགས།
ཏི་ཞིན་པར་ཁང་ནས་པར་བཏབ།
2000ལོའི་ཟླ་11པར་པར་གཞི་དང་པོ་བསྒྲིགས།
2000ལོའི་ཟླ་11པར་པེ་ཅིན་དུ་པར་ཐེངས་དང་པོ་བརྒྱབ།
དེབ་ཚད་850X1168 1/32 དཔར་ཤོག་23. 625
དཔར་གྲངས་0001-3000 དེབ་རེར་སྒོར་36. 00



图书在版编目(CIP)数据
魔岭大战:藏文/单增平措编,一北京:民族出版社,
2000.11.15
(格萨尔精选本)
ISBN 7-105-04108-0
1.魔... I,单... .藏族一英雄史诗一中国一藏语
N.1222.7
中国版本图书馆 CIP 数据核字(2000)第46992号
民族出版社出版发行
(北京市和平里北街14号 邮编10013)
民族出版社微机照排迪鑫印刷厂印刷
各地新华书店经销
2000年11月第1版 2000年11月北京第1次印刷
开本:850X1168 1/32 印张:23.625
印数:0001-3000 册 定价:36.00 元
该书如有印装质量问题,请与本社发行部联系退换
(总编室电话:64212794;发行部电话:64211734)
